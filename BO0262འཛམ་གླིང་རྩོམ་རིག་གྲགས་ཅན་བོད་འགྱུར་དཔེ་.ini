ཁཱར་མེན།
[ཧྥ་རན་སི]མེ་རི་མེ་ཡིས་བརྩམས།


མཱ་ཐེའོ·ཧྥལ་ཁོ་ནེ།

བེག་ཆིའོ་གྲུ་ཁ་ནས་ཆས་ཏེ་ནུབ་བྱང་གི་ཕྱོགས་སམ་གླིང་ཕྲན་གྱི་དབུས་ཁུལ་དུ་
བསྐྱོད་པ་ན་ས་བབ་འཕྲལ་དུ་ཇེ་མཐོར་འགྲོ་བ་ཡིན། ལུང་ཤུར་དང་གྲོག་རོང་འཕྲེད་ཀྱིས་
གཏུབ་ཅིང་སྐབས་རེར་ཕ་བོང་ཆེན་པོ་རེ་བཀག་རྡོ་རུ་གྱུར་པའི་རྐང་ལམ་ཕྲ་མོ་དེ་བརྒྱུད་
ནས་ཆུ་ཚོད་གསུམ་ཙམ་ཕྱིན་ཚེ་ནགས་ཚལ་སྟུག་པོ་ཞིག་ལ་ཐུག་སྲིད། ནགས་ཚལ་
དེ་ནི་ཁོར་སི་ཁཱའི་ལུག་རྫི་རྣམས་ཀྱི་ཁྱིམ་གཞིས་ཡིན་ལ་ས་གནས་སྲིད་གཞུང་ལ་ཕོག་
ཐུག་བཏང་བའི་མི་རྣམས་གབ་ནས་སྡོད་སའང་ཡིན། ངེས་པར་དུ་ཤེས་དགོས་པ་ཞིག་ལ་
ཁོར་སི་ཁཱ་ཡི་ཞིང་པ་རྣམས་ཀྱིས་ས་ཞིང་དུ་ལུད་རྒྱག་མ་འདོད་པར་ས་རྒོད་འདུལ་སྲེག་
བྱེད་ཅིང་། མེ་དབལ་གང་སར་མཆེད་དེ་དགོས་ངེས་ཀྱི་ཁྱབ་ཁོངས་ལས་འགོང་ནའང་
ཁོ་ཚོས་རང་དགར་འཇོག་པ་ལས་དོ་སྣང་ཅི་ཡང་མི་བྱེད། གང་ལྟར་ཡང་ཤིང་སྡོང་ཐལ་
བར་བསྲེགས་ཏེ་ས་རུ་སིམ་པ་ན་ལུད་རྫས་སུ་འགྱུར་ཞིང་། དེའི་སྟེང་དུ་ས་བོན་བཏབ་ཚེ་
ལོ་ལེགས་འབྱུང་བ་སྨོས་མ་དགོས། གྲོ་སྙེ་བརྔ་བསྡུ་བྱས་རྗེས་གྲོ་སོག་ལེན་པའང་དཀའ་
ལས་སུ་འདོད་དེ་སྐྱུར་བ་ཡིན། ཡོངས་སུ་ཚིག་པར་མ་གྱུར་པའི་ལྗོང་ཤིང་གི་རྩད་པ་ས་
འོག་ཏུ་ལུས་པ་དེ་དག་ཕྱི་ལོའི་དཔྱིད་ཀར་སླར་ཡང་ལོ་མ་འབུས་ཤིང་ཡལ་ག་རྒྱས་ཏེ་ཚང་
ཚིང་གི་ལྗོན་པ་ཞིག་ཏུ་འགྱུར་ཞིང་། ལོ་འགའི་རྗེས་སུ་མཐོ་ཚད་ཁྲུ་བདུན་ནས་བརྒྱད་
ལོངས་པ་ཡོད་ཅིང་བཅད་རྗེས་སླར་ཡང་སྐྱེ་བ་འདིའི་རིགས་ལ “ནགས་ཚལ” དུ་འབོད།
ལྗོན་པ་དང་ཤིང་ཕྲན་སྣ་ཚོགས་འདུས་ཤིང་ཡལ་ག་ཕན་ཚུན་འཁྱུད་ཅིང་འཁྲུག་སྟེ་
འཛིངས་འདུག་པས། ལག་ཏུ་སྟ་རེ་ཞིག་ཐོགས་ཚེ་ད་གཟོད་ལམ་ཁ་ཕྱེ་ཐུབ་པ་ཡིན།
སྐབས་རེར་ནགས་ཚལ་གྱི་ལོ་འདབ་ཤིན་ཏུ་སྟུག་པས་རི་དྭགས་དགོ་བ་ཞིག་ཡིན་ཡང་
ནང་དུ་བགྲོད་དཀའ།
གལ་སྲིད་ཁྱོད་ཀྱིས་མི་ཞིག་བསད་པ་ཡིན་ཚེ་བེག་ཆིའོ་ཡི་ནགས་ཚལ་དུ་སོང་ན་
འགྲིག་ཡོད་དེ། མེ་མདའ་གཅིག་དང་། མེ་རྫས་དང་མདེའུ་འགའ་ཁྱེར་བས་གེགས་མེད་
བདེ་ལེགས་ཡོང་བར་ཁག་ཐེག་བྱེད་ཐུབ། འོན་ཏེ་རླུང་ཞྭ་ཅན་གྱི་བེར་ཆེན་ཞིག་མ་བརྗེད་
པར་གྱིས་ཏེ་ཉལ་ཆས་བྱེད་དགོས། ལུག་རྫི་རྣམས་ཀྱིས་ཁྱོད་ལ་འོ་མ་དང་སྤྲི་ཆུར། ཤིང་
འབྲས་ཨ་འབྲུམ་སོགས་མཁོ་སྤྲོད་བྱེད་པ་ཡིན། མེ་རྫས་དང་མདེའུ་ཁ་སྣོན་བྱེད་པར་མཁར་
གྲོང་དུ་འགྲོ་སྐབས་མ་གཏོགས་ཁྱོད་རང་སྲིད་གཞུང་གི་འཛིན་བཟུང་དང་དགྲ་བོས་ཤ་
འཁོན་གླན་པ་སོགས་ལ་འཇིགས་མི་དགོས།
སྤྱི་ལོ 18×× ལོར་ང་རང་ཁོར་སི་ཁཱ་རུ་ཡོད་དུས། མཱ་ཐེའོ“ཧྥལ་ཁོ་ནེ (Mateo Falcone)
སྡོད་སའི་ཁང་ཁྱིམ་དེ་ནགས་ཚལ་དང་བར་ཐག་སྤྱི་ལེ་གཉིས་ཙམ་ལས་མེད། ས་འདིར་
མཱ་ཐེའོ་ནི་ཕྱུག་པོ་རུ་འབོད་ཆོག་སྟེ་འཚོ་བ་སྐྱིད་ཅིང་འབྱོར་བ་རྒྱས། ཡང་གཅིག་བཤད་
ན་ཕྱུགས་ལས་ཐོན་སྐྱེད་ལ་བརྟེན་པ་ཡིན་མོད་རང་ཉིད་ཀྱིས་དངོས་སུ་ངལ་རྩོལ་བྱེད་
མི་དགོས་པར་རྩྭ་ཆུ་སྙེག་མཁན་གྱི་ཕྱུགས་རྫི་རྣམས་ཀྱིས་ཁོའི་ཚབ་ཏུ་རི་ཁྲོད་ནས་
ཕྱུགས་ཁྱུ་འཚོ་བ་ཡིན། གཤམ་དུ་སྤྲོས་བརྗོད་བྱས་པའི་དོན་རྐྱེན་དེ་བྱུང་ནས་ལོ་གཉིས
འགོར་རྗེས་ངས་ཁོ་རང་མཐོང་སྐབས། ཁོ་ཧ་ལམ་རང་ལོ་ལྔ་བཅུ་ཙམ་ཡིན་པ་འདྲ་ལ།
གཟུགས་པོ་ཐུང་ཞིང་ལུས་སྟོབས་རྒྱས་པ། མགོ་སྐྲ་ནག་ཅིང་འཇིལ་ལིར་ཆགས་པ། སྣ་
གདོང་གླག་ལྟར་གུག་ཅིང་ཁ་ཤ་སྲབ་པ། ཆེ་ཞིང་འོད་མདངས་འཚེར་བའི་མིག་ཟུང་ལ་
རྣམ་རིག་རྒྱས་པ། ཤ་མདོག་ནི་འཇུར་རྟའི་ནང་ངོས་ཀྱི་ཁ་དོག་དང་འདྲ་བ་ཞིག་རེད།
ས་གནས་དེ་གར་འཕོང་རྩལ་སྐྱེན་པོ་ཅན་མང་ནའང་ཁོ་ནི་དེ་དག་ལས་ཀྱང་ཁྱད་དུ་
འཕགས། དཔེར་བཞག་ན། ཁོས་རི་དྭགས་གནའ་བ་རྔོན་ཚེ་གཏན་ནས་འཐོར་མདེལ་
བཀོལ་བ་མིན་པར། གོམ་པ་བརྒྱ་དང་ཉི་ཤུ་ཙམ་གྱི་ཕ་རོལ་ནས་མེ་མདས་གང་འདོད་དུ་
ཐེངས་གཅིག་བརྒྱབ་ཚེ། མགོའམ་ཡང་ན་སོག་པའི་སྟེང་གང་རུང་དུ་ཕོག་སྟེ་རི་དྭགས་
གནའ་བ་དེ་གསོད་པར་ནུས་ཤིང་། ཉིན་དཀར་དང་ནུབ་མོ་ལ་ཁྱད་མེད་པར་འཆོར་བ་
གཅིག་ཀྱང་མེད། ཁོའི་རྩལ་ནུས་འདི་གཞན་གྱིས་ང་ལ་ལབ་པ་ཡིན་ལ། ཁོར་སི་ཁཱ་རུ་
སླེབས་མ་མྱོང་བའི་མི་ཞིག་ལ་མཚོན་ན་ཡིད་ཆེས་བྱེད་དཀའ་ཡང་སྲིད་དེ། སྔོན་ཆད་
མི་ཞིག་གིས་གོམ་པ་བརྒྱད་ཅུའི་མཚམས་སུ་སྒྲོན་མེ་ཞིག་ལ་མེ་སྦར་རྗེས། དེའི་ཚུ་རོལ་
ཏུ་སླར་ཡང་ཤོག་ལེབ་སྡེར་མ་ལྟ་བུ་ཞིག་བསླངས་ཏེ། ཁོས་མེ་མདའ་བླངས་ཏེ་བསྡིགས་
ཁུང་སྤྲད་རྗེས་སྒྲོན་མེ་གཟིམ་པར་བྱས། ཆུ་ཚོད་སྐར་མ་གཅིག་འགོར་བའི་རྗེས་ཁོས་
མུན་ནག་ནང་ནས་མ་ཤུ་མནན་པ་ན། རྒྱག་ཐེངས་བཞིའི་ཁྲོད་ནས་གསུམ་གྱིས་ཤོག་བུ་
བརྟོལ་ཟིན་པ་རེད།
འདི་ལྟ་བུའི་ནུས་རྩལ་ཁྱད་འཕགས་ཀྱིས་མཱ་ཐེའོ་ཡི་སྙན་གྲགས་ཐག་ཉེ་རིང་ཀུན་
ཏུ་ཁྱབ་པར་བྱས། བཤད་སྲོལ་ལྟར་ན། ཁོ་ནི་གྲོགས་པོའི་བར་གྱི་ལ་རྒྱ་གཙིགས་སུ་འཛིན་
ཞིང་དགྲ་བོར་ཐུག་ན་སྙིང་རྗེ་སྤུ་ཙམ་ཡང་མེད་མཁན་ཞིག་ཡིན་པར་མ་ཟད། གཞན་ལ་
རོགས་རམ་བྱེད་པར་མོས་ཤིང་དགེ་སྒྲུབ་སྦྱིན་གཏོང་གི་ལས་ལ་དགའ་བ་ཞིག་ཡིན་པས་
བེག་ཆིའོ་གྲུ་ཁའི་ས་ཁུལ་གྱི་མི་ཡོངས་དང་འཆམ་མཐུན་མཉམ་གནས་བྱས་ཡོད། འོན་
ཏེ། ཡང་བཤད་རྒྱུན་ཞིག་ལ་སྔོན་ཆད་ཁོས་རང་གི་ཆུང་མ་ལེན་སའམ་ཁཱོར་ཐེ"ཞེས་
པའི་ཡུལ་དེར་ཡ་ང་དང་སྙིང་རྗེ་མེད་པར་རང་གི་མཛའ་གྲོགས་རྩོད་ཡ་ཞིག་རྨེག་མེད་དུ་
བཏང་མྱོང་ཞིང་། མི་དེ་ནི་ཞི་དྲག་གཉིས་ཀའི་ཕྱོགས་ནས་ཀྱང་འཇིགས་སུ་རུང་བ་ཞིག་
ཡིན་སྐད། ཁོའི་རྩོད་ཡ་དེས་སྒེའུ་ཁུང་ཁར་བཀལ་བའི་མེ་ལོང་ཆུང་ཆུང་ཞིག་ལ་བལྟས་
ཏེ་རང་གི་སྨ་ར་བཞར་བའི་སྐབས་སུ། གཞན་གྱིས་ལྐོག་ནས་མེ་མདས་བརྒྱབ་སྟེ་བཀུམ་
པར་བཤད་ཅིང་ལས་དེ་ནི་ཏག་ཏག་མཱ་ཐེའོ་ཡིས་བགྱིས་པ་ཡིན་པར་བཤད་ལ། མ་མཐའ་
ཡང་གཞན་རྣམས་ཀྱིས་དེ་ལྟར་འདོད་ཀྱིན་ཡོད། གནས་ཚུལ་ཞི་འཇགས་སུ་གྱུར་རྗེས་མཱ་
ཐེའོ་གཉེན་བསྒྲིགས་པ་དང་ཁོའི་ཆུང་མ་ཏྟིའུ་སེ་ཕཱ(Giuseppa)ཡིས་དང་ཐོག་ཁོ་ལ་བུ་
མོ་གསུམ་སྐྱེས(ཁོ་རང་དེར་ཤིན་ཏུ་ཁྲོས་པར་གྱུར)མཐར་ད་གཟོད་བུ་ཞིག་སྐྱེས་པའི་མིང་
ལ་ཧྥུར་ཐུ་ན་ཏོ(Fortunato)ཞེས་བཏགས་ཤིང་། ཁོ་ནི་ཁྱིམ་མི་ཀུན་གྱི་རེ་ལྟོས་བྱེད་སའམ་
རྒྱུད་འཛིན་མཁན་གཅིག་པུ་རུ་གྱུར་ཡོད། བུ་མོ་རྣམས་གནས་ལ་འགྲོ་སའང་བཟང་སྟེ།
མོ་རང་ཚོའི་ཕ་རྒན་ལ་དགོས་པ་ཡོད་ཚེ་མག་པ་རྣམས་ཀྱི་རོགས་རམ་ལ་རེ་ལྟོས་བྱ་ཆོག་
ཆོག་ཡིན། བུ་ཆུང་ལོ་བཅུ་ཙམ་ལས་མིན་ནའང་མ་འོངས་པར་བུ་རྒོད་ཅིག་འཁྱོངས་ངེས་
པ་སྔ་མོ་ནས་ཤེས་ཐུབ།
སྟོན་དུས་ཀྱི་ཉིན་ཞིག་ལ། མཱ་ཐེའོ་ནངས་སྔ་མོ་ནས་ཆུང་མ་དང་ལྷན་དུ་ཕྱི་ལ་ཆས་ཏེ།
ནགས་ཁྲོད་ཀྱི་ཐང་ཡངས་ས་ཞིག་ན་འཚོ་བའི་ལུག་ཁྱུ་ལ་ལྟ་རུ་ཕྱིན། བུ་ཆུང་ཧྥུར་ཐུ་ན་ཏོ་
ཡང་ཕ་མ་གཉིས་དང་ལྷན་དུ་འགྲོ་བར་འདོད་མོད། ལམ་ཐག་ཤིན་ཏུ་རིང་བར་མ་ཟད་མི་
ཞིག་ཅིས་ཀྱང་ཁྱིམ་དུ་བསྡད་དེ་ཡུལ་སྲུང་བྱེད་དགོས་པས་ཨ་ཕར་འཐད་པ་མ་བྱུང་། ཕྱིས་
སུ་ཁོ་རང་འདི་ལ་འགྱོད་པ་སྐྱེས་ཡོད་མེད་ལྷན་རྒྱས་ནས་མུ་མཐུད་དུ་གཟིགས་དང་གསལ་
པོར་ཤེས་ཡོང་།
མཱ་ཐེའོ་སོང་ནས་ཆུ་ཚོད་འགའ་འགོར་ཟིན། བུ་ཆུང་ཧྥུར་ཐུ་ན་ཏོ་གན་རྐྱལ་དུ་ལོག་
སྟེ་ཉི་མར་ལྡེ་བཞིན་ཁུ་སིམ་མེར་བསྡད་པ་དང་། མིག་ཟུང་གིས་སྔོ་ཐིང་ཐིང་གི་རི་ཚོགས་
ལ་ཧུར་རེར་ལྟ་བཞིན་སེམས་ལ་གཟའ་ཉི་མར་མཁར་གྲོང་དུ་སོང་སྟེ “བཅུ་དཔོན” དུ་
འབོད་པའི་རང་གི་ཁུ་བོ་ཚང་ནས་ཟས་ཞིམ་པོ་བཟའ་རྒྱུའི་དོན་དེ་དྲན་པའི་མོད་ལ། གློ་
བུར་དུ་མེ་མདའི་སྒྲ་ཞིག་གིས་ཁོའི་བསམ་གཞིག་གཏོར་བྱུང་། ཁོ་རང་རྟབ་རྟབ་པོར་ཡར་
ལངས་པ་དང་མེ་མདའ་གྲག་སའི་རྩྭ་ཐང་གི་ཕྱོགས་སུ་བལྟས། དེར་མཐུད་སླར་ཡང་མེ་
མདའི་སྒྲ་གྲགས་པ་དང་རེས་འགར་འཇགས་ཤིང་རེས་འགར་གྲགས་ཏེ་བར་ཐག་ཇེ་ཉེ་
ནས་ཇེ་ཉེར་གྱུར། མཐར་རྩྭ་ཐང་ནས་མཱ་ཐེའོ་ཚང་གི་ཁང་ཁྱིམ་དུ་འཐེན་པའི་ལམ་ཕྲན་
སྟེང་མི་ཞིག་མངོན་བྱུང་། མགོ་ལ་རི་པ་དཀྱུས་མ་རྣམས་ཀྱིས་རྟག་པར་གྱོན་པའི་ཞྭ་མོ་
སྣེ་འབིགས་ཁ་རུ་མེད་པ་ཞིག་གྱོན་པ་དང་། གདོང་ལ་སྨ་རས་ཁེབས་ཤིང་ལྭ་བ་ཧྲལ་ཧྲུལ་
ཅན། ལག་པས་མེ་མདའ་རིང་པོ་ཞིག་བརྟེན་ཏེ་དཀའ་ངལ་ཆེན་པོས་ཚུར་ཡོང་བཞིན་
ཡོད་ལ། ཏག་ཏག་སྔོན་འདིར་མི་དེའི་བརླ་ཐོག་ཏུ་མདེའུ་ཞིག་ཕོག་པ་རེད།
མི་འདི་ནི་ཇག་པ”ཞིག་ཡིན་ལ་མཚན་མོར་མཁར་གྲོང་དུ་མེ་རྫས་ཉོ་བར་སོང་སྟེ་
ཕྱིར་ལོག་སྐབས། ལམ་བར་ནས་ཁོར་སི་ཁཱའི་ས་གནས་དམག་དཔུང་གིས་འཇབ་རྒོལ་
བྱས། ཁོས་སྟོབས་ཤུགས་གང་ཡོད་བཏོན་ནས་སྐོར་རྒྱ་ལས་ཐར་ཐབས་བྱས་ནའང་དམག་
དཔུང་གིས་མཚམས་མི་འཇོག་པར་བདའ་འདེད་བྱས་པ་ན། ཁོས་ཕ་བོང་རྣམས་འགོག་
ཆས་སུ་བྱས་ཏེ་འཐབ་ཞོར་དང་འབྲོ་ཞོར་བྱས་མོད། འོན་ཀྱང་རྒྱབ་ཕྱོགས་ཀྱི་རྗེས་འདེད་
དམག་དཔུང་རང་དང་བར་ཐག་ཇེ་ཉེར་གྱུར་པར་མ་ཟད་རང་ཉིད་ལ་རྨས་ཀྱང་ཕོག་ཟིན་
པས་ནགས་ཚལ་དུ་འབྲོ་ཐབས་མེད་པར་གྱུར།
ཁོ་རང་ཧྥུར་ཐུ་ན་ཏོའི་ཕྱོགས་སུ་ཕྱིན་ཏེ། ཁོ་ལ “ཁྱོད་ནི་མཱ་ཐེའོ•ཧྥལ་ཁོ་ནེའི་བུ་ཡིན་
ནམ” ཞེས་བཤད།
“ཡིན།”
“ང་། ང་ནི་ཏྟི་ཨ་ནེད་ཏོ•ས་འུ་ཕི་ཡེ་རོ(Gianetto Saupiero)ཡིན། གོང་བ་སེར་པོ་
ཅན་གྱིས་ང་བདའ་ནས་ཡོང་གིན་འདུག ཁྱོད་ཀྱིས་ང་རང་སྐུངས་ཤིག ང་འབྲོ་མི་ཐུབ་
པར་གྱུར་འདུག”
“ཨ་ཕའི་ཆོག་མཆན་མེད་པར་ངས་ཁྱོད་རང་སྦས་སྐུང་བྱས་ཚེ། ཁོས་ཅི་ཟེར་རམ།”
“ཁོས་ཁྱོད་ཀྱིས་བསྒྲུབས་པ་འགྲིག་འདུག་ཟེར་ངེས།”
“སུས་ཤེས།”
“མྱུར་དུ་ང་རང་སྐུངས་ཤིག ཁོ་ཚོས་རྗེས་ཆོད་གྲབས་འདུག་
“ཨ་ཕར་བསྒུགས་ཏེ་ཁོས་ཅི་ཟེར་བལྟའོ། །”
“ངས་ཁོ་ལ་ཇི་ལྟར་སྒུག ཉོག་གཏམ། ཆུ་ཚོད་སྐར་མ་ལྔ་འགོར་རྗེས་ཁོ་ཚོ་གནས་
འདིར་འབྱོར་ངེས།ཤོག་དང་། ང་སྐུངས་ཤིག དེ་མིན་ངས་ཁྱོད་གསོད་པར་འགྱུར་ངེས། །”
ཧྥུར་ཐུ་ན་ཏོས་འཚབ་འཚུབ་ཅི་ཡང་མེད་པར “ཁྱོད་ཀྱི་མེ་མདའ་སྟོང་བར་གྱུར་
འདུག རྐེད་ཆབ་སྟེང་ནའང་མདའ་གཅིག་ཀྱང་ལྷག་མེད” ཅེས་ལན་བཏབ།
“ང་ལ་གློ་གྲི་ཡོད།”
“ཡིན་ནའང་ཁྱོད་ཀྱིས་ངའི་རྗེས་ཆོད་དམ།"
ཁོ་དེ་མ་ཐག་མཆོངས་ཐེངས་གཅིག་གིས་མི་དེས་མི་ཟིན་པའི་སར་སོང་ནས་བསྡད།
“ཁྱོད་མཱ་ཐེའོ•ཏྤལ་ཁོ་ནེའི་བུ་མ་རེད། ཁྱོད་ཀྱིས་རང་ཁྱིམ་གྱི་སྒོ་ཁ་ནས་བལྟས་
བལྟས་རིག་རིག་ལ་ང་འཛིན་དུ་འཇུག་འདོད་དམ།”
བྱིས་པའི་སེམས་སུ་གཡོ་འགུལ་ཐེངས་ཤིག་བྱུང་བ་འདྲ།
“གལ་སྲིད་ངས་ཁྱོད་རང་བསྐུངས་ཚེ་ཁྱོད་ཀྱིས་ང་ལ་རྔན་པ་ཅི་ཞིག་སྟེར་ངེས།”
ཁོས་དེ་ལྟར་བཤད་ཞོར་ཚུར་འོངས།
ཇག་པ་དེས་རྐེད་ཆབ་ལ་དཔྱངས་པའི་ཀོ་ཁུག་དེར་ལག་པས་མྱངས་ཙམ་བྱས་རྗེས།
ཧྥ་ལང་ལྔ་ཅན་གྱི་དངུལ་ཊམ་གཅིག་ཕྱིར་བླངས། དངུལ་འདི་ནི་ཧ་ལམ་ཁོའི་མེ་རྫས་ཉོ་
བྱེད་ཡིན་པ་འདྲ། ཧྥུར་ཐུ་ན་ཏོས་དངུལ་ཊམ་མཐོང་མ་ཐག་འཛུམ་དམུལ་དམུལ་རྙོབ་
ཐེངས་གཅིག་གིས་ལག་ཏུ་བླངས་ཤིང་རྟི་ཨ་ནེད་ཏོ་ལ “ཁྱོད་རང་སྐྲག་མི་དགོས” ཞེས་
བཤད་རྗེས། མྱུར་དུ་ཁང་པའི་ལོགས་ཀྱི་རྩྭ་སྐྱ་ཕོན་པོ་དེ་ཕར་ཕྱེ་སྟེ་ས་དོང་ཞིག་བསྟན། བྷཻ་
ཨ་ནེད་ཏོ་ནང་དུ་ལྡིང་བ་ན་བྱིས་པ་དེས་ཁོའི་སྟེང་དུ་རྩྭ་སྐྱ་བཀབ་ཅིང་དབུགས་གཏོང་
ལེན་བྱེད་ས་ཞིག་ཀྱང་བསྐྱུར། དེ་དང་ཆབས་ཅིག་རྩྭ་སྐྱའི་འོག་ཏུ་བསྐུངས་ཡོད་པར་
གཞན་གྱིས་དོགས་པ་མི་ཟ་ཕྱིར་ཁོས་སླར་ཡང་བློ་ཡུལ་ལས་འདས་པའི་ཐབས་མཆོག་
ཅིག་དྲན་པ་སྟེ། ཚང་ལོག་པའི་བྱི་ལ་མ་བུ་འགའ་ཁྱེར་ཡོང་ནས་རྩྭ་ཕོན་གྱི་སྟེང་དུ་བཞག་
པ་ན། གཞན་གྱིས་མཐོང་ཚེ་ཉེ་ཆར་སུ་ཞིག་གིས་ཀྱང་རྩྭ་ཕོན་དེ་བསྒུལ་མ་མྱོང་བར་འདོད་
ངེས། དེར་མཐུད་ཁོས་ཁང་པའི་འགྲམ་ལོགས་ཀྱི་ལམ་ཕྲན་སྟེང་ཁྲག་རྗེས་ཡོད་པ་མཐོང་
སྟེ་སེམས་ཆུང་ངང་ས་རྡུལ་གྱིས་བསུབ། དེ་དག་ཐམས་ཅད་ལེགས་པར་གྲུབ་རྗེས་ཁོས་ཞི་
ལྷོད་བག་ཕེབས་ངང་སྔར་བཞིན་གན་རྐྱལ་དུ་ལོག་སྟེ་ཉི་མར་ལྡེ་ནས་བསྡད།
ཡུད་ཙམ་འགོར་རྗེས། ལྭ་བ་ཁམ་ནག་གོང་བ་སེར་པོ་ཅན་གྱོན་པའི་དམག་མི་དྲུག་
རུ་དཔོན་ཞིག་གིས་སྣེ་ཁྲིད་དེ་མཱ་ཐེའོ་ཚང་གི་སྒོ་འགྲམ་དུ་སླེབས་བྱུང་། རུ་དཔོན་འདི་
དང་མཱ་ཐེའོ་གཉིས་ལ་ཤ་ཉེའི་འབྲེལ་བ་ཙམ་ཡོད། (ཀུན་གྱིས་ཤེས་དགོས་པ་ཞིག་ནི་ཁོར་
སི་ཁཱ་ནས་ཤ་ཉེའི་འབྲེལ་བ་དེ་ཡུལ་གཞན་དང་བསྡུར་ཚེ་ཁྱབ་ཧ་ཅང་ཆེ) མི་འདིའི་མིང་
ལ་ཐིའོ་རྡོ་རོ•སྒམ་པཱ(Tiodoro Gamba)ཟེར། ཁོ་ནི་ལས་ཀར་ཧུར་བརྩོན་བྱེད་མཁན་
ཞིག་ཡིན་ལ་ཇག་པ་རྣམས་ཁོ་ལ་ཤིན་ཏུ་ཞེད། མི་མང་པོ་ཞིག་ཁོས་འཛིན་བཟུང་བྱས་ཏེ་
ཁྲིམས་ལ་སྦྱར་ཟིན།
“ཚ་བོ། ཁྱོད་བདེ་མོ།” ཁོ་རང་ཧྥུར་ཐུ་ན་ཏོའི་ཕྱོགས་སུ་ཡོང་སྟེ་འདི་ལྟར་བཤད།
“ཁྱོད་ཀྱི་གཟུགས་པོ་དངོས་གནས་རིང་པོར་ཆགས་འདུག ད་ཅི་ཁྱོད་ཀྱིས་མི་ཞིག་འདི་
ནས་བྲོས་པ་མཐོང་སོང་ངམ།”
“ངའི་གཟུགས་ཁྱོད་འདྲའི་རིང་པོ་ཞིག་སྐྱེས་མི་འདུག ཁུ་བོ།” བྱིས་བློའི་ཚུལ་
གྱིས་དེ་ལྟར་ལན་བཏབ།
“མི་འགྱངས་པར་སྐྱེས་ངེས། འོན་ཏེ་ཁྱོད་ཀྱིས་འདི་ནས་མི་ཞིག་བྲོས་པ་མཐོང་
སོང་ངམ།”
“ངས་འདི་ནས་མི་ཞིག་བྲོས་པ་མཐོང་སོང་ངམ།”
“ཨིན། མགོ་ལ་བྱ་སྤུ་ནག་པོའི་ཞྭ་མོ་སྣེ་འབིགས་ཁ་རུ་མེད་པ་ཞིག་གྱོན་ཞིང་། ལུས་
ལ་དམར་སེར་ཐིག་ལེ་ཅན་གྱི་ཕྱི་གོས་གྱོན་པའི་མི་ཞིག”
“མགོ་ལ་བྱ་སྤུ་ནག་པོའི་ཞྭ་མོ་སྣེ་འབིགས་ཁ་རུ་མེད་པ་ཞིག་གྱོན་ཞིང་། ལུས་ལ་
དམར་སེར་ཐིག་ལེ་ཅན་གྱི་ཕྱི་གོས་གྱོན་པའི་མི་ཞིག་ཨེ།”
“རེད། མགྱོགས་པོར་ཤོད་དང་། ངའི་དྲི་བ་བསྐྱར་ཟློས་མ་བྱེད།”
“དེ་རིང་སྔ་དྲོར་ཆོས་དཔོན་གྱིས་ཁོའི་ཕི་ཡེ་རོ(Piero)ཞེས་པའི་རྟ་དེ་བཅིབས་ནས་
ངེད་ཚང་གི་སྒོ་འགྲམ་བརྒྱུད་དེ་ཕེབས་སོང་ལ། ཁོང་གིས་ངའི་ཨ་ཕ་བདེ་མོ་ཡིན་མིན་
དྲིས་བྱུང་།ངས་ཁོང་ལ ………”
“ད་རེད། སྐྱག་ཕྲུག ཁྱོད་ཀྱིས་མགོ་སྐོར་གཏོང་འདོད་དམ། ང་ལ་མགྱོགས་པོར་
ཤོད། བྷཻ་ཨ་ནེད་ཏོ་གང་དུ་ཕྱིན་སོང་། ང་ཚོས་ཁོ་འཛིན་བཟུང་བྱེད་དགོས། ཁོ་རང་ལམ་
འདི་བརྒྱུད་ནས་འགྲོ་བ་ངས་ཁག་ཐེག་བྱེད་ཐུབ།”
“སུས་ཤེས།”
“སུས་ཤེས་ཨེ། ཁྱོད་ཀྱིས་ཁོ་རང་མཐོང་ཡོད་པ་ངས་ཤེས།”
“གཉིད་ལོག་པའི་སྐབས་སུའང་མི་མཐོང་ཐུབ་བམ།”
“ཁྱོད་རང་གཉིད་མེད་པར་ངེས། ཁྲམ་པ་ཁྱོད། མེ་མདའི་སྒྲ་ཡིས་ཁྱོད་རང་སྔ་མོ་
ནས་གཉིད་ལས་བསླངས་ཟིན།”
“ཁུ་བོ། ཁྱོད་ཀྱིས་ཁྱོད་ཚོའི་མེ་མདའི་སྒྲ་དེ་ཧ་ཅང་མཐོ་བར་འདོད་ཡོད་དམ། ངའི་
ཨ་ཕའི་དུང་ཆེན་ཁ་ཅན་གྱི་མེ་མདའི་སྒྲ་ནི་དེ་ལས་ཀྱང་ལྡབ་འགྱུར་གྱིས་མཐོའོ། །”
“གདོན་ཕྲུག ཚེ་མི་རིང་རྒྱུ་ཁྱོད། ཁྱོད་ཀྱིས་ཏྟི་ཨ་ནེད་ཏོ་མཐོང་ཡོད་པ་ཐག་ཆོད་
རེད། ཁྱོད་ཀྱིས་ད་དུང་ཁོ་གང་ཞིག་ཏུ་སྦས་སྐུང་བྱས་ཡོད་ཀྱང་སྲིད། ཝེ། སྤུན་ཟླ་ཚོ། ཁྱོད་
ཚོ་ཁྱིམ་ལ་སོང་སྟེ་འུ་ཅག་གིས་འཚོལ་བའི་མི་དེ་ཨེ་ཡོད་ལྟོས། ཁོ་ལ་ད་ལྟ་རྐང་བ་གཅིག་
ལས་མེད་ནའང་གྱོལ་མ་ལྡིང་གིས་ནགས་ཚལ་དུ་འབྲོ་བར་འདོད་ཡོད། ཡང་གཅིག་
བཤད་ན།གནས་འདི་ནས་ཁྲག་རྗེས་མི་སྣང་བར་གྱུར་འདུག”
‘ངའི་ཨ་ཕས་ཅི་ཟེར་རམ།” ཧྥུར་ཐུ་ན་ཏོས་ཁོང་དགོད་ཅིག་བྱས་ཏེ་འདི་ལྟར་
བཤད། “རང་ཉིད་ཁྱིམ་ན་མེད་པའི་སྐབས་གླགས་སུ་མི་གཞན་རང་ཁྱིམ་དུ་འཛུལ་བ་ཤེས་
ཚེ། ཁོས་ཅི་ཟེར་རམ།'
“ཁྲམ་ཕྲུག” རུ་དཔོན་སྒམ་པཱས་རྙོབ་ཐེངས་གཅིག་གིས་ཁོའི་རྣ་ཅོག་ནས་དཀྱུས་
ཏེ་འདི་སྐད་སྨྲས། “ངས་ཁྱོད་ལ་ཡག་པོ་གྱིས་ཤེ་ན་ཁྱོད་ཀྱིས་ཀྱང་དེ་ལྟར་བགྱིས་ན་བཟང་།
གོ་སོང་ངམ། དེ་མིན་ངས་ཁྱོད་ལ་གྲི་ལྕག་གིས་ཉི་ཤུ་ཙམ་གཞུས་ན་མ་གཏོགས་ཁ་ལ་མི་
ཉན་པ་ཡིན་ནམ།”
ཧྥུར་ཐུ་ན་ཏོས་སྔར་བཞིན་ཁོང་དགོད་ཅིག་བྱས།
“ངའི་ཨ་ཕ་ནི་མཱ་ཐེའོ•ཧྥལ་ཁོ་ནེ་ཡིན།” ཁོས་ཡིག་འབྲུ་གཅིག་རེ་གཅིག་རེ་བྱས་
ནས་དེ་ལྟར་བཤད།
“གདོན་ཕྲུག ངས་ཁྱོད་རང་ཁཱོར་ཐེའམ་པཱ་སི་ཐི་ཡ' ལ་ཁྲིད་ནས་བཙོན་ལ་བཅུག་
སྟེ་རྩྭ་གདན་སྟེང་ཉལ་དུ་འཇུག་ཅིང་རྐང་སྒྲོག་རྒྱག་སྲིད་པ་ཁྱོད་ཀྱིས་ཤེས་ན་འགྲིག གལ་
སྲིད་ཁྱོད་ཀྱིས་རྗི་ཨ་ནེད་ཏོ•ས་འུ་ཕི་ཡེ་རོ་གང་དུ་ཡོད་པ་མ་བཤད་ཚེ། ངས་ཁྱོད་རང་སྐེ་
གཅོད་སྟེགས་བུར་འཁྲིད་ངེས།”
བྱིས་པ་དེས་དགོད་བྲོ་བའི་འཇིགས་སྐུལ་དེ་ལ་ཉན་རྗེས་ཧབ་ཆ་བརྒྱབ་ཅིང་སྔར་
བཞིན་སྐད་ཆ་དེ་བསྐྱར་ཟློས་བྱས་བྱུང་།
“ངའི་ཨ་ཕ་ནི་མཱ་ཐེའོ’ཏྤལ་ཁོ་ནེ་ཡིན།
“རུ་དཔོན།” དམག་མི་ཞིག་གིས་སྐད་དམའ་མོས་འདི་ལྟར་བཤད། “འུ་ཅག་གིས་
མཱ་ཐེའོ་ལ་ཕོག་ཐུག་མ་བཏང་ན་བཟང་།”
སྒམ་པཱས་འུ་ཐུག་པའི་ཉམས་ཀྱིས་དམག་མི་རྣམས་ལ་སྐད་དམའ་མོས་གྲོས་མོལ་
བྱས། དམག་མི་རྣམས་ཀྱིས་ཁྱིམ་ཡོངས་ལ་སྔོག་བཤེར་ཐེངས་ཤིག་བྱས་ཟིན་ལ་དེར་དུས་
ཚོད་མང་པོ་སྤྱོད་མི་དགོས། ཅིའི་ཕྱིར་ཞེ་ན། ཁོར་སི་ཁཱའི་མི་རྣམས་ཀྱི་སྡོད་ས་ནི་ཤིང་
ཁང་གྲུ་བཞི་མ་ཆེན་པོ་ཞིག་ཡིན་ཞིང་། ཁྱིམ་ཆས་ལའང་ཅོག་ཙེ་གཅིག་དང་རྐུབ་སྟེགས་
འགའ། སྒམ་ཆུང་རེ་ཟུང་། རྔོན་ལས་དང་ཁྱིམ་སྤྱོད་ཀྱི་མཁོ་ཆས་འགའ་ལས་མེད། སྐབས་
འདིར། བུ་ཆུང་ཧྥུར་ཐུ་ན་ཏོ་ཡིས་བྱི་ལའི་ཨ་མ་དེ་ལ་བྱིལ་བྱིལ་བྱེད་བཞིན་ཡོད་པ་དང་།
ཧ་ལམ་དམག་མི་དེ་དག་དང་ཁོའི་ཁུ་བོ་སོགས་འུ་ཐུག་པའི་རྣམ་པ་ལ་སྙིང་ཚིམ་ཞིང་
དགའ་ནས་ཡོད།
དམག་མི་ཞིག་རྩྭ་ཕོན་གྱི་འགྲམ་དུ་སོང་སྟེ་བྱི་ལའི་ཨ་མ་མཐོང་མ་ཐག་རང་སྣང་གང་
ཤར་གྱིས་རྩྭ་གསེབ་ཏུ་རྩེ་གྲིས་ཐེངས་གཅིག་གཙགས་རྗེས་ཕྲག་པ་གློད་ཙམ་བྱས་ཤིང་།
ཕལ་ཆེར་རང་ཉིད་ཀྱི་སེམས་ཆུང་དང་དོགས་ཟོན་གྱི་རྣམ་འགྱུར་དེ་དགོད་བྲོ་བ་ཞིག་
ཡིན་པའི་ཚོར་སྣང་སྐྱེས་པ་འདྲ། རེ་ཞིག་ལ་གྲག་འགུལ་ཅི་ཡང་མེད་ལ་བྱིས་པར་ཡང་
རྣམ་འགྱུར་གང་ཡང་མེད།
རུ་དཔོན་དང་ཁོའི་དམག་མི་རྣམས་བྱ་ཐབས་ཟད་པར་གྱུར་ཏེ་ཀུན་གྱིས་ཐང་ཆེན་
གྱི་ཕྱོགས་སུ་བལྟས་བྱུང་ལ་ཧ་ལམ་ཕྱིར་ལམ་བསྙེགས་ནས་འགྲོ་བར་འདོད་པ་འདྲ། འོན་
ཀྱང་འགོ་པའི་སེམས་སུ་འཇིགས་སྐུལ་གྱིས་ཧྥིལ་ཁོ་ནེའི་བུ་ལ་ནུས་པ་ཐོན་མི་ཐུབ་པས།
ཆེས་མཇུག་མཐའི་འབད་ཐབས་ཤིག་སྟེ་ཞི་འཇམ་དང་གཡོ་བསླུའི་བྱེད་ཐབས་ལ་ཚོད་ལྟ་
ཐེངས་ཤིག་བགྱི་བར་སྙམ།
“ཚ་བོ།” ཁོ་ན་རེ། “ངས་བལྟས་ན་ཁྱོད་ནི་བུ་ཆུང་ཧ་ཅང་བློ་རིག་ལྡན་པ་ཞིག་རེད།
མདུན་ལམ་རྒྱ་ཆེན་པོ་ཡོད་ངེས། ཡིན་ནའང་ཁྱོད་ཀྱིས་ང་ལ་མགོ་སྐོར་བཏང་བྱུང་། མ་
སྤུན་ཕུ་བོ་མཱ་ཐེའོ་སྡུག་ལ་སྦྱོར་མི་འདོད་པ་མ་གཏོགས་ངས་དོན་དག་ཅི་བྱུང་ཡང་ཁྱོད་
རང་འཁྲིད་པར་ངེས།”
“ཧོ་ཧོ།”
“ངའི་མ་སྤུན་ཕུ་བོ་ཕྱིར་སླེབས་མ་ཐག་ངས་དོན་དག་འདི་ཁོ་ལ་བཤད་དགོས། ཁྱོད་
ཀྱིས་རྫུན་བཤད་པའི་ཉེས་ཆད་དུ་ཁོས་ཁྱོད་ལ་ལྕག་ཚན་གྱིས་ཁྲག་དབྱུང་རག་བར་དུ་
གཞུ་ངེས།”
“ལབ་མ་རྒྱག”
“སྒུགས་དང་ཤེས་ཡོང་། འོན་ཀྱང་། ཁྱོད་བྱིས་པ་ཡ་རབས་ཤིག་ཡིན་ཚེ། ངས་ཁྱོད་
ལ་དངོས་པོ་ཞིག་ཕྱིན་ཆོག”
“ཁུ་བོ། ངས་ཁྱོད་ལ་གསལ་འདེབས་བྱེད་དགོས་པ་ཞིག་ནི། གལ་སྲིད་ཁྱོད་ཀྱིས་
ད་རུང་འདི་ལྟར་འགོར་འགྱངས་བྱས་ཚེ་ཏྟི་ཨ་ནེད་ཏོ་ནགས་ཚལ་དུ་སླེབས་པར་འགྱུར།
སྐབས་དེར། ནགས་གསེང་དུ་སོང་ནས་འཚོལ་དགོས་ཚེ་ཁྱོད་ལྟ་བུའི་སྙིང་སྟོབས་ཅན་གྱི་
ཕོ་རྒོད་འགའ་མེད་ཚེ་བྱ་ཐབས་ཅི་ཡང་མེད།”
རུ་དཔོན་གྱིས་གློ་ཁུག་ལས་ཨེ་ཁིའུ"བཅུ་ཡི་རིན་གོང་ཁུག་པའི་དངུལ་གྱི་བྲང་
འདོགས་ཆུ་ཚོད་ཅིག་བླངས་པ་དང་། ཆུ་ཚོད་འཁོར་ལོ་མཐོང་མ་ཐག་ཧྥུར་ཐུ་ན་ཏོའི་མིག་
ལ་འོད་མདངས་རྒྱས་པ་རྟོགས་པས། ལྕགས་ཐག་ལ་བརྒྱུས་པའི་དངུལ་གྱི་ཆུ་ཚོད་དེའི་ཁ་
བསམ་བཞིན་དུ་ཐེངས་འགར་ཕྱེ་སྟེ་ཁོ་ལ་འདི་སྐད་བཤད།
“པྲ་ཚག་ཁྱོད། ཁྱོད་ཀྱིས་ཆུ་ཚོད་འདི་ལྟ་བུ་ཞིག་སྐེ་ལ་བཏགས་ནས་བེག་ཆིའོ་གྲུ་
ཁའི་སྲང་ལམ་དུ་རྨ་བྱ་ལྟར་གཟི་མདངས་ངོམ་བཞིན་ཕར་འགྲོ་ཚུར་འགྲོ་བྱེད་མི་འདོད་
དམ། སྐབས་དེར་གཞན་གྱིས་ཁྱོད་ལ 'ད་ལྟ་ཆུ་ཚོད་ག་ཚོད་ལ་སླེབས་འདུག’ ཅེས་འདྲི་
སྲིད་ལ། ཁྱོད་ཀྱིས་ཕྱིར ‘ངའི་ཆུ་ཚོད་འཁོར་ལོར་ལྟོས་དང’ ཞེས་ལན་བཏབ་ཆོག”
“ང་ནར་སོན་རྗེས། ངའི་ཁུ་བོ་བཅུ་དཔོན་གྱིས་ང་ལ་ཆུ་ཚོད་འཁོར་ལོ་སྟེར་ངེས།”
“རེད། ཡིན་ནའང་ཁྱོད་ཀྱི་ཁུ་བོའི་བུ་ལ་སྔ་མོ་ནས་ཆུ་ཚོད་འཁོར་ལོ་ཞིག་ཡོད་
འདུག དྲང་མོར་བཤད་ན། ཆུ་ཚོད་འཁོར་ལོ་དེ་འདི་འདྲ་ཡག་པོ་ཞིག་མིན་མོད། འོན་
ཀྱང་བྱིས་པ་དེ་ཁྱོད་ལས་ཀྱང་གཞོན།"
བྱིས་པ་དེས་ཤུགས་རིང་ཞིག་ཕྱུང་སོང་་
“ཅི་འདྲ་རེད། ཚ་བོ། ཁྱོད་ལ་ཆུ་ཚོད་འཁོར་ལོ་འདི་དགོས་པར་མི་འདོད་དམ།”
ཧྥུར་ཐུ་ན་ཏོས་མིག་ཟུར་གྱིས་ཆུ་ཚོད་འཁོར་ལོ་དེར་བལྟས་བྱུང་བ་ནི་བྱི་ལ་ཞིག་གི་
མདུན་དུ་བྱ་ཤ་བུབས་གཅིག་བཞག་པའི་རྣམ་པ་དང་འདྲ་སྟེ། གཞན་གྱིས་རང་ལ་ཀུ་རེ་རྩེ་
བར་འདོད་དེ་སྡེར་མོ་ཕར་ལ་བསྲིང་མི་ཕོད་ཅིང་། དེ་ལ་སེམས་མི་ཤོར་བའི་ཕྱིར་དུ་མིག་
གིས་ཕྱོགས་གཞན་ལ་ལྟ་ཙམ་ལྟ་ཙམ་བྱེད།འོན་ཀྱང་རྒྱུན་ཆད་མེད་པར་ལྕེ་ཡིས་མཆུ་ལྡག་
བཞིན་པ་ནི་རང་གི་བདག་པོ་ལ “ཁྱོད་ཀྱི་ཀུ་རེ་འདི་གདུག་རྩུབ་ཆེ་དྲགས་སོང” ཟེར་བ་
དང་འདྲ།
ཡིན་ནའང་རུ་དཔོན་སྒམ་པཱ་ཡིས་ཁོ་ལ་ཆུ་ཚོད་འཁོར་ལོ་དེ་ལྷག་བསམ་རྣམ་དག་
གིས་སྟེར་འདོད་པ་འདྲ། དྷུར་ཐུ་ན་ཏོ་ཡིས་ཚུར་མི་ལེན་པར་སྣ་དགོད་ཅིག་བྱས་ཏེ་རུ་
དཔོན་ལ “ཁྱོད་ཀྱིས་ང་ལ་ཀུ་རེ་རྩེ་དོན་ཅི་ཡིན” ཞེས་བཤད།
“དཀོན་མཆོག་མཁྱེན། ངས་ཁྱོད་ལ་ཀུ་རེ་རྩེ་བ་ག་ལ་ཡིན། ཁྱོད་ཀྱིས་ང་ལ་རྟི་ཨ་
ནེད་ཏོ་གང་དུ་ཡོད་པ་བཤད་ཚེ།ཆུ་ཚོད་འཁོར་ལོ་འདི་ཁྱོད་ལ་དབང་སོང་བ་རེད …"
ཧྥུར་ཐུ་ན་ཏོ་ཡིད་མ་ཆེས་པར་དགོད་ཙམ་བྱས་ཏེ། ནག་རིག་རིག་གི་མིག་ཟུང་གིས་
རུ་དཔོན་གྱི་མིག་གཉིས་ལ་ཅེར་བཞིན་ཁོའི་སྐད་ཆའི་བདེན་རྫུན་གང་དེ་རྟོགས་པར་
འབད།
“གལ་ཏེ་ཁྱོད་ཀྱིས་ངས་བཏོན་པའི་ཆ་རྐྱེན་ཁས་བླངས་ནའང་ངས་ཁྱོད་ལ་ཆུ་
ཚོད་འཁོར་ལོ་མ་བྱིན་ཚེ།” རུ་དཔོན་གྱིས་སྐད་གསང་མཐོ་རུ་བཏེགས་ཏེ་འདི་ལྟར་
བཤད། “ངས་ཐོབ་དང་གོ་ས་གཡུགས་ཆོག སྤུན་ཟླ་ཚོས་བདེན་དཔང་བྱ། ང་ཚིག་ཐོག་
ནས་འདུག་ངེས།”
ཁོས་དེ་སྐད་སྨྲ་ཞོར་ཆུ་ཚོད་འཁོར་ལོ་ཚུར་བསྲིངས་ཏེ་ཇེ་ཉེ་ནས་ཇེ་ཉེར་གྱུར་ཅིང་
བྱིས་པའི་ངོ་གདོང་སྐྱ་བོ་དེར་རེག་ལ་ཁད་ཅིག་བྱས། བྱིས་པ་འདིའི་བཞིན་མདངས་ལས་
ཁོའི་སེམས་སུ་འགལ་བ་ཛ་དྲག་ཅིག་ལངས་བཞིན་པ་རྟོགས་ཐུབ་ལ། ཕྱོགས་གཅིག་ནས་
ཆུ་ཚོད་འཁོར་ལོ་དེར་ཞེན་ཆགས་ཤིང་། ཕྱོགས་གཅིག་ནས་རང་གིས་བསྐུངས་པའི་མི་
དེ་གཞན་ལག་ཏུ་འཇོག་མི་རུང་བ་དེ་རེད། གཅེར་རྗེན་དུ་བུད་པའི་བྲང་གཞུང་གི་ནང་
རོལ་ཏུ་གང་ཞིག་འཕར་ལྡིང་དྲག་ཏུ་བྱས་ཏེ་དབུགས་ཀྱང་འབྱིན་རྔུབ་བྱེད་དཀའ་བར་
གྱུར། ཡིན་ཡང་ཆུ་ཚོད་འཁོར་ལོ་དེ་ཉིད་མིག་ལམ་དུ་ཕར་གཡོ་ཚུར་གཡོ་བྱེད་བཞིན་
མཚམས་མེད་པར་འཁོར་ནས་ཡོད་ཅིང་ཁོའི་སྣ་རྩེ་ལའང་ལན་འགར་རེག་བྱུང་། མཐར་
ཁོའི་གཡས་ལག་ག་ལེར་ཕར་བསྲིངས་པ་ན་སེན་རྩེ་ཆུ་ཚོད་འཁོར་ལོ་དེར་ཐུག་ཅིང་། ད་
ལྟ་གཞི་ནས་ཆུ་ཚོད་འཁོར་ལོ་དེ་ཁོའི་ལག་མཐིལ་དུ་ལྷུང་འདུག་མོད། ལུང་ཐག་གི་སྣེ་
གཅིག་ད་དུང་རུ་དཔོན་གྱིས་བཟུང་སྟེ་བཏང་མེད………………་ཆུ་ཚོད་ཀྱི་ལེབ་ངོས་ནི་མཐིང་
མདོག་ཅིག་རེད………ཕྱི་ཤུབས་གསར་དུ་ཕྱིས་བདར་བྱས་པ་ཡིན་འདུག ……ཉི་འོད་
འཕྲོས་པ་ན་མེ་ལྕེ་ཕོན་པོ་ཞིག་དང་འདྲ་བར་ཡིད་དབང་ཅིག་ཅར་དུ་འགུགས་པར་བྱེད།
དེ་དང་ཆབས་ཅིག་ཧྥུར་ཐུ་ན་ཏོས་གཡོན་ལག་ཀྱང་ཡར་བཀྱགས་ཏེ་གོང་མཛུབ་ཀྱིས་
ཕྲག་མགོ་ནས་རང་ཉིད་ཁེན་འདུག་པའི་རྒྱབ་ཕྱོགས་ཀྱི་རྩྭ་ཕོན་དེར་སྟོན་ཙམ་བྱས། རུ་
དཔོན་གྱིས་དེ་འཕྲལ་དུ་ཧ་གོ་བར་གྱུར་ཅིང་ཁོས་ཆུ་ཚོད་འཁོར་ལོའི་ལུང་ཐག་བཏང་བྱུང་།
སྐད་ཅིག་མ་དེར་ཧྥུར་ཐུ་ན་ཏོ་ལ་རང་ཉིད་ནི་ཆུ་ཚོད་འཁོར་ལོའི་བདག་པོ་གཅིག་པུ་དེ་
ཡིན་པའི་ཚོར་སྣང་ཞིག་བྱུང་བ་དང་། ཤ་བ་བཞིན་བདེ་མྱུར་འཁྱུག་པོས་ཡར་ལངས་ཏེ
རྩྭ་ཕོན་དང་བར་ཐག་གོམ་པ་བཅུའི་མཚམས་སུ་སོང་ནས་བསྡད་པ་ན། དམག་མི་རྣམས་
ཀྱིས་དེ་མ་ཐག་མགྱོགས་མྱུར་ངང་རྩྭ་ཕོན་དེ་བསློགས།
རྩྭ་སྐྱ་འགུལ་བའི་གནས་དེ་ནས་ལུས་ཡོངས་ཁྲག་གིས་སྦགས་ཤིང་ལག་ལ་གློ་གྲི་
ཐོགས་པའི་མི་ཞིག་ཕྱི་རུ་ཐོན་བྱུང་། ཁོ་རང་ཡར་ལངས་པར་འདོད་ཀྱང་ལུས་ཀྱི་རྨ་ཁ་
སྐམ་ཟིན་པས་དྲང་མོར་འགྲེང་མ་ཐུབ་པར་ཕྱིར་འགྱེལ་བ་ན། རུ་དཔོན་མདུན་དུ་མཆོངས་
ཏེ་ཁོའི་ལག་གི་གློ་གྲི་ཚུར་ཕྲོགས། ཁོས་སྲོག་བསྡོས་ཀྱིས་ཕྱིར་རྒོལ་བྱས་ནའང་ཅང་མ་
འགོར་བར་ཐག་པས་དམ་དུ་བཀྱིགས།
“ཁྱི་ཕྲུག ……” ཁོའི་སྐད་གདངས་སུ་ཁོང་ཁྲོ་ལས་ཀྱང་མཐོང་ཆུང་དང་དམའ་
འབེབས་ཀྱི་ཤས་ཆེ།
བྱིས་པ་དེས་ཁོའི་ལག་ནས་བླངས་པའི་དངུལ་ཊམ་དེ་ཕྱིར་ཁོ་ལ་གཡུག་ཅིང་རང་
ཉིད་ལ་དངུལ་ཊམ་དེ་འཛིན་པའི་ཐོབ་ཐང་མེད་པ་རྟོགས། འོན་ཀྱང་ཇག་པ་དེས་ཁོའི
་བྱེད་སྟངས་ལ་དོ་སྣང་ཅི་ཡང་མི་བྱེད་པ་འདྲ་སྟེ་ཧ་ཅང་བག་ལྷོད་ངང་རུ་དཔོན་ལ་འདི་
སྐད་སྨྲས།
“སྙིང་ཉེ་བའི་སྒམ་པཱ། ང་འགྲོ་མི་ཐུབ་པར་གྱུར་པས་ཁྱོད་ཀྱིས་ང་རང་ཁུར་ཏེ་རྫོང་
མཁར་དུ་འགྲོ་དགོས་འདུག”
“ད་ཅི་ཁྱོད་རང་འབྲོ་སྐབས་ཤ་ཕོ་ལས་ཀྱང་མགྱོགས་པ་མ་ཡིན་ནམ།” དྲག་ཤུལ་
ཅན་གྱི་རུ་དཔོན་གྱིས་འདི་ལྟར་བཤད། “ཡིན་ནའང་ཁྱོད་ཀྱིས་སེམས་བདེ་མོ་གྱིས། ཁྱོད་
རང་འཛིན་ཐུབ་པར་གྱུར་པས་ང་རང་ཧ་ཅང་དགའ་ཡོད། ཁྱོད་རང་ཁུར་ཏེ་ལེ་དབར་བཞི་
ལྔ་ཙམ་ལ་འགྲོ་དགོས་ཀྱང་ཆད་སྣང་ཡོད་མི་སྲིད། སྤུན་ཟླ། ཡང་གཅིག་བཤད་ན། ང་ཚོས་
ཤིང་སྡོང་གི་ཡལ་ག་དང་ཁྱོད་ཀྱི་ཆུ་ལྭ་སྤྱད་དེ་ཁྱོད་ལ་ཁྱོགས་ཤིང་ཞིག་བཟོ་ཆོག་སྟེ། ལྀ་རེ་
སྀ་ཕོ་ལི(Cresipoli)གྲོང་ཚོ་རུ་འབྱོར་ཚེ་ང་ཚོའི་ལག་ལ་ཞོན་རྟ་ཞིག་ཀྱང་རེག་ངེས།”
“འགྲིག་འདུག” བཙོན་པ་དེ་ན་རེ། “ཁྱོད་ཚོས་ཁྱོགས་ཤིང་སྟེང་དུ་གྲོ་རྩྭ་ཐོངས་
ལ་ང་རང་ཅུང་སྐྱིད་པོ་ཞིག་ཡོང་བར་གྱིས་ཤིག”
དམག་མི་རྣམས་ལས་ལ་བྲེལ་བར་གྱུར་ཏེ་འགའ་ཞིག་གིས་ཤིང་ཨ་འབྲུམ་གྱི་ཡལ་
ག་སྤྱད་དེ་ཁྱོགས་ཤིང་བཟོ་པ་དང་ཁ་ཤས་ཀྱིས་རྗི་ཨ་ནེད་ཏོའི་རྨ་ཁ་དཀྲིས། གློ་བུར་དུ་མཱ་
ཐེའོ·ཧྥལ་ཁོ་ནེ་དང་ཁོའི་ཆུང་མ་གཉིས་ནགས་ཚལ་ལ་བགྲོད་སའི་ལམ་ཕྲན་གྱི་དཀྱོག་
ཁུག་ཅིག་ནས་མངོན་བྱུང་། བུད་མེད་དེས་ཤིང་འབྲས་ཨ་འབྲུམ་སྒྱེ་མོ་གང་ཁུར་འདུག་
ལ་ལུས་སྟོད་བསྒུར་ཏེ་དཀའ་ཚེགས་ཀྱི་ངང་ནས་ཡོང་བཞིན་ཡོད། ཁྱོ་གས་ཆེ་ཉམས་དང་
རྫིག་ཉམས་ཀྱི་ཚུལ་དུ་ལག་ལ་མེ་མདའ་ཞིག་བཟུང་ཞིང་ཕྲག་ཏུའང་གཅིག་ཁུར་འདུག
དེའི་རྒྱུ་མཚན་ནི་སྐྱེས་པ་ཕོ་ཡིས་མེ་མདའ་མ་གཏོགས་ཅི་ཡང་མི་འཁུར་ལ། གལ་སྲིད་
ཁུར་ན་ཐོབ་ཐང་ཤོར་བ་རེད།
དམག་མི་རྣམས་མཐོང་མ་ཐག་མཱ་ཐེའོ་ཡི་སེམས་སུ་ཐོག་མར་ཤར་བ་ནི་དམག་མི་དེ་
དག་རང་ཉིད་འཛིན་དུ་ཡོང་བ་ཡིན་པར་འདོད། འོན་ཏེ་ཁོས་ཅིའི་ཕྱིར་དེ་ལྟར་འདོད་དམ།
ཁོ་དང་སྲིད་གཞུང་གི་བར་དུ་འགལ་བ་ཅི་ཞིག་མཆིས་སམ། མ་རེད། ཁོའི་མཚན་སྙན་
རྒྱས་ཡོད་ལ་མི་སྣ་གྲགས་ཅན་ཞིག་ཡིན་ཞེས་བཤད་ཀྱང་མི་ཆོག་པ་མེད། ཡིན་ནའང་ཁོ་
ནི་ཁོར་སི་ཁཱའི་མི་སྟེ་རི་པ་ཞིག་ཀྱང་ཡིན་ལ། ཁོར་སི་ཁཱའི་རི་པ་རྣམས་ཀྱིས་ཕྱིར་འདང་
ཞིག་བརྒྱབ་པ་ཡིན་ན། མེ་མདའ་བརྒྱབ་པ་དང་རལ་གྲི་གཡུག་པ། འཛིང་མོ་བྱས་པ་ལ་
སོགས་པའི་ཉེས་པ་བསགས་མེད་མཁན་ཤིན་ཏུ་ཉུང་། མི་གཞན་སུ་ལས་ཀྱང་མཱ་ཐེའོ་རང་
ཉིད་ཀྱི་སེམས་སུ་ཨ་གསལ་ཡང་གསལ་ཡིན་ཏེ། འདས་པའི་ལོ་ངོ་བཅུ་ལྷག་གི་རིང་ལ་མི་
གཞན་གྱི་སྟེང་དུ་མེ་མདའ་ཚད་པ་ཙམ་ཡང་བྱེད་མ་མྱོང་། ཡིན་ནའང་ཁོས་སྔར་བཞིན་བློ་
རིག་བསྒྲིམས་ཏེ་གལ་ལ་ཐུག་ན་རང་སྲུང་བྱེད་རྒྱུའི་སྟ་གོན་བགྱིས།
“ཆུང་མ།” ཁོས་ཏྟིའུ་སེ་ཕཱ་ལ “སྒྱེ་མོ་ས་རུ་ཞོག་ལ་གྲ་སྒྲིག་གྱིས་ཤིག” ཅེས་བཤད།
བུད་མེད་དེས་འཕྲལ་དུ་དེ་ལྟར་བསྒྲུབས། མཱ་ཐེའོ་ཡིས་ཕྲག་ལ་ཁུར་བའི་མེ་མདའ་དེ་
བླངས་ནས་མོ་ལ་སྤྲད་བྱུང་སྟེ། དངོས་གནས་འཐབ་པར་གྱུར་ཚེ་མེ་མདའ་དེ་ཉིད་གེགས་
སུ་འགྱུར་ཡང་སྲིད་པས་རེད། དེ་ནས་ལག་གི་མེ་མདའི་ནང་ལ་མེ་རྫས་བླུགས་རྗེས་ལམ་
འགྲམ་གྱི་ཤིང་སྡོང་དག་གི་རྩ་རུ་བརྒྱུད་དེ་ག་ལེར་རང་ཁྱིམ་གྱི་ཕྱོགས་སུ་བསྐྱོད། གལ་
སྲིད་ཕ་རོལ་པོས་མི་འགྲིག་པའི་རྣམ་འགྱུར་ཨེན་ཙམ་བསྟན་ཚེ་ཤིང་སྡོང་སྦོམ་ཤོས་གང་
དེའི་ཕག་ཏུ་ཡིབས་ནས། སྡོང་པོའི་འགེབས་སྲུང་འོག་མེ་མདའ་རྒྱག་པའི་གྲ་སྒྲིག་བགྱིས།
ཁོའི་ཆུང་མས་ཀྱང་གོམ་པ་གཅིག་རེ་གཅིག་རེས་རྗེས་སུ་འབྲང་བཞིན་རེས་མོས་བྱེད་
དགོས་པའི་མེ་མདའ་དང་མདའ་ཁུག་ལག་ཏུ་བཟུང་ཡོད། ལས་ལ་བརྩོན་པའི་ཁྱིམ་བདག་
མ་ཞིག་ལ་མཚོན་ན་འཐབ་འཛིང་གི་སྐབས་ཀྱི་ལས་འགན་ནི་ཁྱོ་གའི་མེ་མདའི་ནང་ལ་
མེ་རྫས་ལྡུག་རྒྱུ་དེ་རེད།
རུ་དཔོན་གྱིས་མཱ་ཐེའོ་ཡིས་མེ་མདའ་ཡར་བཀྱགས་ཤིང་མཛུབ་མོ་མ་ཤུའི་སྟེང་
བཞག་ནས་ག་ལེར་མདུན་དུ་བཏུད་བཞིན་པ་མཐོང་མ་ཐག་སྙིང་ཆུང་རང་དབང་མེད་
པར་ལྡིག་ལྡིག་ཏུ་ལྡིང་། ཁོས་འདི་ལྟར་འདོད་ཡོད་དེ། གལ་སྲིད་མཱ་ཐེའོ་ནི་ཏྟི་ཨ་ནེད་ཏོའི་
ཤ་ཉེ་ཞིག་གམ་གྲོགས་པོ་ཞིག་ཡིན་པར་གྱུར་ཏེ་རོགས་རམ་བྱེད་པར་འདོད་ཚེ། ཁོའི་མེ་
མདའ་གཉིས་ཀའི་མདེའུ་རེ་རང་ཕྱོགས་ཀྱི་མི་གཉིས་ལ་ཕོག་ངེས་ཡིན་ཞིང་། དེ་ནི་ཁོ་ལ་
མཚོན་ན་ཡིག་སྒམ་ནང་དུ་འཕྲིན་ཡིག་འཕེན་པ་ལས་ཀྱང་སླ། ཁོས་ཤ་ཉེའི་ཁ་ངོ་ལ་མ་
བལྟོས་པར་མེ་མདའ་ང་ལ་གཏད་པར་གྱུར་ཚེ། ད་ནི་ཚར་སོང་བ་མ་ཡིན་ནམ……………
ཅི་བྱ་གཏོལ་མེད་དུ་གྱུར་པའི་སྐབས་སུ། ཁོས་གློ་བུར་དུ་སྤོབས་པ་ཆེན་པོས་སེམས་
ཐག་བཅད་པ་ནི། རང་ཉིད་གཅིག་པུས་མདུན་བསུས་ཏེ་གྲོགས་པོ་རྙིང་པ་ཞིག་དང་འདྲ་
བར་མཱ་ཐེའོ་ལ་དོན་དག་གི་མགོ་མཇུག་གསལ་པོར་བཤད་རྒྱུ་དེ་རེད། ཡིན་ནའང་ཁོའི་
སྣང་བར་རང་ཉིད་དང་མཱ་ཐེའོ་ཡི་བར་ཐག་ཐུང་ཐུང་དེ་ནི་ཅི་འདྲའི་རིང་བ་ལ་ཨང་།
“ཨ་རོག” ཁོས་སྐད་གསང་མཐོ་རུ་བཏེགས་ཏེ་འདི་ལྟར་བཤད། “ཁྱོད་བདེ་མོ།
སྤུན་ཡ།ང་ཡིན།སྒམ་པཱ་ཡིན། ཁྱོད་ཀྱི་མ་སྤུན་ནུ་བོ་ཡིན།”
མཱ་ཐེའོ་ཡིས་གོམ་མཚམས་བཞག་སྟེ་ཅི་ཡང་མི་སྨྲ་བར་ཕ་རོལ་པོའི་སྐད་ཆར་ཉན་
བཞིན་མེ་མདའི་ཁ་ག་ལེར་གྱེན་ལ་བསྐོར་བ་དང་། རུ་དཔོན་ཁོའི་གན་དུ་སླེབས་དུས་མེ་
མདའི་ཁ་གཞི་ནས་གནམ་ལ་གཏད་འདུག
“སྤུན་ཟླ། ཁྱོད་བདེ་མོ།” རུ་དཔོན་གྱིས་ལག་པ་ཁོའི་ཕྱོགས་སུ་བསྲིངས་ཏེ
འཕྲད་པར་ཡུན་རིང་འགོར་སོང” ཞེས་བཤད།
“སྤུན་ཟླ།ཁྱོད་བདེ་མོ།”
“ལམ་འདི་བརྒྱུད་ནས་འགྲོ་ཞོར་དུ་ང་ཁྱོད་དང་སྲུ་མོ་ཕེ་ཕཱ(Pepa)གཉིས་ལ་ལྟ་རུ་
ཡོང་བ་ཡིན། དེ་རིང་ངེད་ཅག་ལམ་ཐག་རིང་པོར་བརྒལ་བ་ཡིན་མོད་ཐོབ་བྱ་ཆེན་པོ་ཞིག་
ཡོད་པས་ཐང་ཆད་ཀྱང་རིན་ཐང་འདུག ད་ཅི་ང་ཚོས་རྗི་ཨ་ནེད་ཏོ•ས་འུ་ཕི་ཡེ་རོ་འཛིན་
བཟུང་བྱས་པ་ཡིན།”
“དཀོན་མཆོག་མཁྱེན།” ཏྟིའུ་སེ་ཕཱས་སྐད་ཅོར་བརྒྱབ་སྟེ “གཟའ་འཁོར་སྔོན་མར་
ཁོས་ད་དུང་ངེད་ཚང་གི་མ་མོ་གཅིག་བརྐུས་པ་རེད” ཅེས་བཤད།
སྒམ་པཱས་སྐད་ཆ་དེ་ཐོས་པ་ན་ཡིད་སེམས་རབ་ཏུ་དགའ།
“སྙིང་རྗེ།” མཱ་ཐེའོ་ན་རེ། “ཁོའི་གྲོད་པ་ལྟོགས་ཀྱིན་ཡོད་ངེས།”
“ལྟས་ངན་འདིས་སེང་གེ་ཞིག་དང་འདྲ་བར་མཁྲེགས་རྒོལ་བྱས་སོང་།” རུ་དཔོན་
གྱིས་མ་ཉེས་ཁ་གཡོགས་ཐེབས་པའི་ཚུལ་གྱིས་མུ་མཐུད་དུ་འདི་ལྟར་བཤད། “ཁོས་ངའི་
དམག་མི་ཞིག་བསད་རྗེས། ད་རུང་ཡིད་མ་ཚིམ་པར་ཁཱ་ཕ་རོ•ཁྲར་ཏོན(Caporal Char-
don)གྱི་ལག་པའང་བཅགས་མོད། འོན་ཀྱང་དེ་ལ་སྐྱོན་མི་འདུག་སྟེ་མི་དེ་ནི་ཧྥ་རན་
སིའི་མི”ཞིག་རེད། དེ་ནས་ཁོ་རང་མིས་མི་མཐོང་བ་དང་ཁྱིས་མི་ཐོས་པར་བྱས་ཏེ་གནས་
འདིར་གབ་འདུག་པས་ཚ་བོ་ཧྥུར་ཐུ་ན་ཏོ་མིན་ཚེ་ངས་ཇི་ལྟར་བཙལ་ཡང་ཁོ་རང་རྙེད་
ཐབས་མི་འདུག”
“ཧྥུར་ཐུ་ན་ཏོ།" མཱ་ཐེའོ་ཡི་ངག་ནས་དེ་ལྟར་ཤོར།
“ཧྥུར་ཐུ་ན་ཏོ།” ལྟིའུ་སེ་ཕཱས་ཀྱང་བསྐྱར་ཟློས་བྱས།
“རེད། ཏྟི་ཨ་ནེད་ཏོ་ཕ་གིའི་རྩྭ་ཕོན་གྱི་འོག་ལ་སྦེད་འདུག ཡིན་ནའང་ཚ་བོས་
ཁོའི་གཡོ་སྒྱུ་བརྟོལ་བ་རེད། དེ་བས་ངས་དོན་དག་འདི་ཁོའི་ཁུ་བོ་འཛིན་དཔོན་ལ་ཞུས་
ཏེ་ཁོ་ལ་གཟེངས་རྟགས་ཀྱི་ཚུལ་དུ་ལེགས་སྐྱེས་ཡག་པོ་ཞིག་སྐུར་དུ་འཇུག་ཁོ་ཐག་ཡིན།
ངས་ད་དུང་ཞིབ་དཔྱོད་དཔོན་ལ་གོང་འབུལ་བྱ་རྒྱུའི་སྙན་ཞུའི་ཁྲོད་དུའང་ཁྱོད་ཕ་བུ
གཉིས་ཀྱི་མིང་འབྲི་ངེས།”
“སྐྱུག་བྲོ་བ་ལ་ཨང་།” མཱ་ཐེའོ་ཡིས་སྐད་དམའ་མོས་དེ་སྐད་སྨྲས།
ཁོ་གཉིས་དམག་མི་རྣམས་ཀྱི་གན་དུ་སླེབས་པ་ན། ངྷི་ཨ་ནེད་ཏོ་སྔ་མོ་ནས་ཁྱོགས་
ཤིང་སྟེང་དུ་ཉལ་འདུག་ལ་ཁོ་ཚོ་ལམ་ལ་ཆས་གྲབས་ཡོད། ཁོས་སྒམ་པཱ་དང་མཱ་ཐེའོ་
གཉིས་ལྷན་དུ་ཡོད་པ་མཐོང་མ་ཐག་སྡུག་གད་ཅིག་ཤོར་ཞིང་། ཁ་ཕྱིར་འཁོར་ནས་ཁང་
པའི་སྒོ་ལ་གཏད་དེ་མཆིལ་ཞགས་ཤིག་འཕངས་རྗེས “ནང་རུལ་པ་ཚང" ཞེས་སྨྲས།
གལ་སྲིད་མི་ཞིག་གིས་འཆི་འདོད་པར་སེམས་ཐག་བཅད་པ་ཡིན་ན། ད་གཟོད་ཧྥལ་
ཁོ་ནེ་ལ་སྐད་ཆ་འདི་འདྲ་བཤད་ཕོད། སྤྱིར་ཡིན་ན་གློ་གྲི་ཤུབས་ལས་བཤངས་ཏེ་རྒྱག་
ཐེངས་གཉིས་མ་ཡིན་པར་རྒྱག་ཐེངས་གཅིག་གིས་ཐད་ཀར་བརྙས་བཅོས་འདི་ལྟ་བུ་དག་
ཐེར་བྱེད་ངེས་མོད། ཡིན་ཡང་མཱ་ཐེའོ་ཡིས་དེ་ལྟར་མི་བྱེད་པར་ལག་པས་ཐོད་པ་བསྐྱོར་ཏེ་
གདོང་ལ་ལྗིད་ཏིག་ཏིག་གི་ཉམས་ཤིག་མངོན་ཡོང་།
ཧྥུར་ཐུ་ན་ཏོས་ཨ་ཕ་ཕྱིར་ཡོང་སྟེ་ཁྱིམ་ལ་འཛུལ་བ་མཐོང་མ་ཐག མགྱོགས་མྱུར་
ངང་འོ་མ་ཕོར་བ་གང་བཏེགས་ཏེ་མིག་ཀྱང་འདེགས་མི་ཕོད་པར་རྗི་ཨ་ནེད་ཏོ་ལ་ཕུལ།
“ཕར་སོང་།” བཙོན་པ་དེས་སྐད་སྒྲ་འབྲུག་ལྟར་གྲགས་ཏེ་བསྡིགས། དེ་ནས་ཁོས་
དམག་མི་ཞིག་གི་ཕྱོགས་སུ་འཁོར་ཏེ་འདི་ལྟར་བཤད། “སྤུན་ཟླ། ང་ལ་ཆུ་ཉུང་ཙམ་
ལྡུད་རོགས།
དམག་མི་དེས་རང་གི་ཆུ་སྣོད་ཁོ་ལ་གཏད། དེ་ལྟར་ཇག་པས་ད་ཅི་རང་ཉིད་དང་ཤི་
འཛིང་བྱས་པའི་དམག་མི་དེའི་ཆུ་འཐུངས་རྗེས། རང་གི་ལག་པ་རྒྱབ་ནས་མི་བཀྱིག་པར་
མདུན་དུ་བཀྱིགས་ཏེ་ལག་ཟུང་བྲང་ཁར་བསྣོལ་རྒྱུའི་རེ་བ་ཞུས།
“ང་བདེ་མོ་སྐྱིད་པོ་ཞིག་ཉལ་འདོད།”
ཀུན་གྱིས་དེ་འཕྲལ་དུ་ཁོའི་འདོད་ཐོག་ལ་བཞག་པ་ན། རུ་དཔོན་གྱིས་ལམ་ལ་ཆས་
ཤིག་ཅེས་པའི་བཀའ་ཕབ་རྗེས་མཱ་ཐེའོ་ལ་ཞལ་གྱེས་ཞུས་ནའང་དེས་ཁ་མ་གྲག རུ་དཔོན་
འཁོར་དང་བཅས་པས་གོམ་སྟབས་ཇེ་མགྱོགས་སུ་བཏང་སྟེ་རྩྭ་ཐང་གི་ཕྱོགས་སུ་བསྐྱོད།
ཧ་ལམ་ཆུ་ཚོད་སྐར་མ་བཅུ་ཙམ་འགོར་རྗེས་མཱ་ཐེའོ་ཡིས་གཞི་ནས་ཁ་གྲགས་བྱུང་།
བྱིས་པ་དེས་མིག་རིག་རིག་གིས་འཚབ་སྣང་དང་བཅས་ལན་རེར་ཨ་མའི་གདོང་ལ་ལྟ་
ཞིང་སྐབས་རེར་ཨ་ཕའི་གདོང་ལ་ལྟ། ཨ་ཕས་ལག་པ་མེ་མདར་བརྟེན་ཞིང་ཁོང་ཁྲོ་མེ་ལྟར་
འབར་བཞིན་ཁོ་ལ་ཅེར་ནས་འདུག
“ཁྱོད་ཀྱི་མགོ་རྩོམ་ཚུལ་ཡག་པ་ལ།” མཐར་མཱ་ཐེའོ་ཡིས་ཁ་གྲགས་བྱུང་། སྐད་
གདངས་ཀྱི་མཐོ་དམའ་རན་མོད། འོན་ཀྱང་ཁོ་ལ་གསལ་ཆ་ཡོད་མཁན་ཞིག་ཡིན་ཚེ་ཤིན་
ཏུ་འཇིགས་སུ་རུང་བ་ཞིག་རེད།
“ཨ་ཕ།” བྱིས་པས་དེ་ལྟར་འབོད་ཅིང་མིག་མཐར་མཆི་མ་འཁོར་བཞིན་ཚུར་
འོངས་པ་དང་། ཁོའི་པུས་མོའི་མཚམས་སུ་འཐམ་པར་འདོད་པ་འདྲ།
ཡིན་ཡང་མཱ་ཐེའོ་ཡིས་སྐད་ཤུགས་ཆེན་པོས “ངའི་ཉེ་སར་མ་ཡོང” ཞེས་བསྡིགས།
བྱིས་པས་དེ་མ་ཐག་གོམ་མཚམས་བཞག་ཅིང་། ཨ་ཕ་དང་བར་ཐག་གོམ་པ་འགའ་ལས་
མེད་པའི་ས་ནས་འགུལ་ཙམ་ཡང་མི་བྱེད་པར་འགྲེང་སྟེ་སྐད་གསང་མཐོན་པོས་ངུས་བྱུང་།
ཎྷིའུ་སེ་ཕཱ་ཚུར་སླེབས་བྱུང་ལ། ད་ཅི་མོས་ཧྥུར་ཐུ་ན་ཏོའི་སྟོད་གོས་འོག་ནས་ཆུ་ཚོད་
འཁོར་ལོའི་ལུང་ཐག་གི་སྣེ་མོ་མཐོང་སོང་།
“ཆུ་ཚོད་འདི་སུས་ཁྱོད་ལ་བྱིན་པ་ཡིན།
“ཁུ་བོ་རུ་དཔོན།”
ཧྥལ་ཁོ་ནེས་ཆུ་ཚོད་འཁོར་ལོ་ཚུར་ཕྲོགས་ཏེ་རྡོའི་སྟེང་དུ་ཤུགས་ཀྱིས་བརྡབས་པ་ན།
ཆུ་ཚོད་འཁོར་ལོ་དུམ་བུ་འགའ་རུ་གྱུར།
“ཆུང་མ། བྱིས་པ་འདི་ངའི་ཡིན་ནམ།” ཁོས་དེ་སྐད་དྲིས།
ཏྟིའུ་སེ་ཕཱའི་མཁུར་ཚོས་སོ་ཕག་ལྟར་དམར་པོར་གྱུར།
“ཁྱོད་ཀྱིས་ཅི་ཟེར། མཱ་ཐེའོ། ཁྱོད་ཀྱིས་སུ་ལ་བཤད་ཀྱིན་ཡོད་པ་ཤེས་སམ།”
“དེ་ཡིན་ཚེ། བྱིས་པ་འདི་ནི་འུ་ཚང་གི་ཁྱིམ་རྒྱུད་ཀྱི་ནང་རུལ་པ་ཐོག་མ་དེ་རེད།"”
སྐད་ཆ་འདི་ཐོས་པ་ན་ཧྥུར་ཐུ་ན་ཏོའི་ངུ་ཤུམ་གྱི་སྒྲ་མཐོ་རུ་གྱུར་པ་དང་། ཧྥལ་ཁོ་ནེས་
བྱི་ལ་ལྟ་བུའི་མིག་མདངས་ཀྱིས་ཁོ་ལ་སྔར་བཞིན་ཅེར་ནས་ཡོད། མཐར་ཁོས་མེ་མདའི་
ཞབས་ཏོས་ས་ལ་རྡུང་ཙམ་བྱས་རྗེས་ཕྲག་ཏུ་བླངས་ཤིང་། ཧྥུར་ཐུ་ན་ཏོར་ཁོ་དང་ལྷན་དུ་
ཤོག་ཅེས་བོས་ཏེ་ཕྱིར་ནགས་ཚལ་དུ་འགྲོ་སའི་ལམ་ཕྲན་དུ་ཞུགས་པ་ན། བྱིས་པ་དེས་ཁ་
ལ་ཉན་ཏེ་ཁོའི་རྗེས་སུ་འབྲངས།
ཏྟིའུ་སེ་ཕཱ་ཁྱོ་ག་མཱ་ཐེའོ་ཡི་རྗེས་སུ་བརྒྱུགས་ཏེ་ཁོའི་དཔུང་པར་འཇུས།
“ཁོ་ཁྱོད་ཀྱི་བུ་རེད་ཡ།” མོས་ངག་འདར་བཞིན་མཱ་ཐེའོ་ལ་དེ་སྐད་བཤད་ཅིང་།
མིག་ཟུང་གིས་ནག་རོག་གེར་ཁྱོ་གའི་མིག་གཉིས་ལ་ཕུར་ཚུགས་སུ་ཅེར་ཏེ་ཧ་ལམ་མཱ་ཐེའོ་
ཡི་བསམ་ཚུལ་གང་ཞིག་རྟོགས་འདོད་པ་འདྲ།
“ཁྱོད་ཀྱིས་ཁ་ཡ་བྱེད་མི་དགོས།” མཱ་ཐེའོ་ན་རེ། “ང་ཁོའི་ཨ་ཕ་རེད། ”
ཎྙིའུ་སེ་ཕཱས་བུ་ཆུང་ལ་འཐམ་འཁྱུད་ཙམ་བྱས་རྗེས་ངུ་ཞོར་དུ་ཕྱིར་ཁྱིམ་ལ་བརྒྱུགས་
སོང་། མོས་འཕགས་མ་ཡི་དྲུང་དུ་པུས་མོའི་ལྷ་ང་ས་ལ་བཙུགས་ཏེ་མཚམས་ཆད་མེད་
པར་གསོལ་འདེབས་ཞུས། སྐབས་འདིར་ཧྲུལ་ཁོ་ནེས་ལམ་ཕྲན་དེད་དེ་ཕལ་ཆེར་གོམ་པ་
ཉིས་བརྒྱ་ཙམ་སོང་ཟིན་ལ། ལུང་ཤུར་ཞིག་ཏུ་སླེབས་པ་ན་ད་གཟོད་འགྲོ་མཚམས་བཞག
ཁོ་རང་ལུང་མཐིལ་དུ་བབས་ཤིང་མེ་མདའི་ཞབས་ཏོ་ས་ལ་ཐེངས་འགར་བརྡབས་ཏེ་ས་
ངོས་ལ་ཞིབ་བཤེར་བྱས་པ་ན། ས་སོབ་སོབ་ཡིན་པས་རྐོ་བདེ་བ་ཚོར་ཞིང་གནས་དེ་ནི་རང་
གི་འཆར་གཞི་ལག་བསྟར་བྱེད་པར་ཤིན་ཏུ་འཚམ་པ་རྟོགས།
“ཧྥུར་ཐུ་ན་ཏོ། ཕ་བོང་འདིའི་འགྲམ་དུ་ཤོག”
བྱིས་པས་ཁོས་བཤད་པ་ལྟར་བགྱིས།
“ཁ་ཏོན་ཐོན།”
“ཨ་ཕ།ཨ་ཕ།ང་མ་གསོད།”
“ཁ་ཏོན་ཐོན།” མཱ་ཐེའོ་ཡིས་སླར་ཡང་དེ་སྐད་བཤད་ཅིང་སྐད་གདངས་ནི་
འཇིགས་སུ་རུང་བ་ཞིག་རེད།
བྱིས་པས་ངུ་ཤུམ་བྱེད་བཞིན་ཁ་མུར་མུར་དུ《གནམ་བདག་གི་མདོ》དང《དད་པའི་
མདོ》 གཉིས་བློ་ནས་བཏོན། ཨ་ཕས་ཚན་པ་རེའི་མཚམས་སུ་སྐད་གདངས་མཐོན་པོས
“ཨ་མེན" ཞེས་ཐེངས་རེ་བཟློས།
“ཁྱོད་ཀྱིས་ཤེས་པའི་ཁ་ཏོན་འདི་ཙམ་ལས་མེད་དམ།"
“ཨ་ཕ། ངས་ད་རུང《འཕགས་མའི་བསྟོད་པ》དང་ཨ་ནེས་ང་ལ་ཁྲིད་པའི་གསོལ་
འདེབས་དེའང་ཤེས་ཀྱི་ཡོད།”
“དེ་ཤིན་ཏུ་རིང་། སྐྱོན་མི་འདུག ཐོན།”
བྱིས་པས་གསལ་ལ་མི་གསལ་པའི་གདངས་ཀྱིས་གསོལ་འདེབས་བཏོན་ཚར།
“ཁྱོད་ཀྱིས་བཏོན་ཚར་སོང་ངམ།”
“འོ། ཨ་ཕ། ང་སྲོག་ཐར་ལ་གཏང་རོགས། ད་ཐེངས་ང་ལ་གུ་ཡངས་ཐོངས་དང་ཕྱིས་
སུ་གཏན་ནས་དེ་འདྲ་བྱེད་མི་སྲིད། ངས་ཁུ་བོ་འཛིན་དཔོན་ལ་ཏྟི་ཨ་ནེད་ཏོར་གུ་ཡངས་
གཏོང་བའི་རེ་བ་ཞུ་ཁོ་ཐག་ཡིནན།"
ཁོས་སྐད་ཆ་བཤད་མ་ཚར་གོང་ནས་མཱ་ཐེའོ་ཡིས་མེ་མདའི་ཁོག་ཏུ་མེ་རྫས་བླུགས་ཏེ་
ཁོ་ལ་གཏད་ནས་འདི་ལྟར་བཤད།
“དཀོན་མཆོག་ལ་གུ་ཡངས་གཏང་དུ་ཆུགས།”
བྱིས་པས་རེ་ཐག་ཆད་དེ་འཕག་འཚག་དང་བཅས་ཡར་ལངས་ཤིང་ཕ་རྒན་གྱི་པུས་
མོར་འཐམ་འཁྱུད་བྱེད་པར་བརྩམས་མོད་ཡོད་ཚད་འཕྱིས་ཟིན། མཱ་ཐེའོ་ཡིས་མ་ཤུ་མནན་
པ་ན་སྒུར་ཐུ་ན་ཏོ་ས་ལ་འགྱེལ་ཏེ་ཤི
མཱ་ཐེའོ་ཡིས་བེམ་པོར་ལྟ་ཙམ་ཡང་མི་བྱེད་པར་ཁ་ཕྱིར་འཁོར་ཏེ་ཁྱིམ་དུ་སོང་ཞིང་།
ལྕགས་ཁེམ་ཞིག་ཁྱེར་ཡོང་སྟེ་བུའི་བེམ་པོ་ས་འོག་ཏུ་སྦེད་པར་འདོད་ཡོད། གོམ་པ་འགའ་
སོང་བ་ན་མེ་མདའི་སྒྲ་ཐོས་ཏེ་མདུན་དུ་བརྒྱུགས་ཡོང་བའི་ཏྟིའུ་སེ་ཕཱ་དང་འཕྲད།
“ཁྱོད་ཀྱིས་ཅི་བྱས་པ་ཡིན།" མོས་སྐད་གདངས་མཐོན་པོས་དེ་སྐད་སྨྲས།
“དྲང་བདེན་གྱི་ཐག་གཅོད།”"
“ཁོ་གང་དུ་ཡོད།”
“ལུང་ཤུར་གྱི་ནང་ན་ཡོད། ངས་ལམ་སང་ཁོའི་བེམ་པོ་ས་འོག་ཏུ་སྦེད་ངེས། ཁོས་མ་
ཤི་སྔོན་ལ་ཡེ་ཤུའི་ཆོས་ལུགས་ཀྱི་དད་ལྡན་པའི་ལུགས་སྲོལ་ལྟར་ཁ་ཏོན་བཏོན་ཟིན། ངས་
ཀྱང་ཁོའི་ཕྱིར་དུ་བསྔོ་སྨོན་ཞུ་མཁན་ཞིག་གདན་འདྲེན་ཞུ་ངེས། ཁྱོད་ཀྱིས་མག་པ་ཐིའོ་རྡོ་
རོ་པིན་ཆི(Tiodoro Bianchi)བོས་ཏེ་འུ་གཉིས་ལ་འདུག་རོགས་བྱེད་དུ་ཆུགས།”

ཐ་མན་གོ

གྲུ་དཔོན་ལེ་ཏོའུ(Ledoux)ནི་ཉམས་མྱོངས་ཕུན་སུམ་ཚོགས་པའི་མཚོ་འགྲུལ་གྲུ་
པ་ཞིག་རེད། ཁོ་ནི་དང་ཐོག་གྲུ་པ་དཀྱུས་མ་ཞིག་ཡིན་ལ་རྗེས་སུ་དེད་དཔོན་གཞོན་པར་
གྱུར། ཐྀ་ར་ཧྥ་གྷར་དམག་འཁྲུག‘ཁྲོད་ཁོའི་ལག་གཡོན་པ་ཤིང་ཆག་ལེབ་མོ་ཞིག་གིས་
བཅག་པ་དང་། དེ་གཅོད་འབྲེག་བྱས་རྗེས་དམག་སྐུལ་དང་ལེན་ཡག་པོ་བྱས་པའི་དཔང་
ཡིག་ཁྱེར་ཏེ་དམག་ཁོངས་ནས་ཕྱི་ལ་ཐོན། འོན་ཀྱང་ཁོ་ནི་སྡོད་མི་ཚུགས་པའི་མི་ཞིག་
ཡིན་པས་གོ་སྐབས་ཕྲན་ཙམ་རེག་པ་ན་ལས་ཀ་རྙིང་པར་བསྐྱར་དུ་ཞུགས་ཏེ་མཚོ་ཇག་
གི་གྲུའི་སྟེང་གྲུ་དཔོན་གྱི་ལས་རོགས་གཙོ་བོར་གྱུར་པ་རེད། ཐེངས་འགར་འཕྲོག་བཅོམ་
བྱས་པ་བརྒྱུད་དངུལ་ཉུང་ཙམ་ཐོབ་པ་ན། ཁོས་དཔེ་དེབ་འགའ་ཉོས་ཏེ་མཚོ་འགྲུལ་གྱི་
གཞུང་ལུགས་ལ་ཞིབ་འཇུག་བྱས་པ་ཡིན་ཞིང་། ཁོ་ལ་མཚོན་ན་མཚོ་འགྲུལ་གྱི་ལག་ལེན་
ནི་སྔ་མོ་ནས་ཁོང་དུ་ཆུད་ཡོད། དུས་ཡུན་རིང་པོ་མ་འགོར་བར་ཁོ་ནི་མཚོ་མཐའ་བརྒྱུད་
ནས་བསྐྱོད་པའི་དར་ཤིང་གསུམ་ཅན་གྱི་མཚོ་ཇག་གི་གྲུ་གཟིངས་དེའི་གྲུ་དཔོན་དུ་གྱུར་
པ་དང་། མཚོ་གྲུ་དེའི་སྟེང་མེ་སྒྱོགས་གསུམ་དང་གྲུ་པ་དྲུག་ཅུ་ཙམ་ཡོད། ལྗེར་ཟི་གླིང་
ཕྲན་གྱི་མཚོ་རྒྱུད་དུ་གྲུ་གཏོང་མཁན་རྣམས་ཀྱིས་ད་ལྟའང་ཁོའི་མཚར་སྡུག་ལྡན་པའི་
གྲུབ་འབྲས་དེ་དག་བརྗེད་མེད། ཞི་བདེའི་སྐལ་བཟངཤར་བ་ན་ཁོ་རང་བློ་ཕམ་ཆེན་
པོ་བྱུང་སོང་། དེའི་རྒྱུ་མཚན་ནི་དམག་འཁྲུག་ཁྲོད་ཁོ་ལ་རྒྱུ་ནོར་ཉུང་ཙམ་ཐོབ་པ་ན། མུ་
མཐུད་དུ་དབྱིན་ཇི་པར་འཕྲོག་བཅོམ་བྱས་ཏེ་རྒྱུ་ནོར་གྱི་གྲངས་འབོར་མང་དུ་གཏོང་
འདོད་ཡོད་པས་རེད། ཡིན་ཡང་ད་ལྟ་ཞི་བདེའི་དུས་སྐབས་ཀྱི་ཚོང་པར་ཞབས་ཞུ་མི་སྒྲུབ་
ཐབས་མེད་དུ་གྱུར། ཁོའི་སྤོབས་པ་དང་ཕུན་སུམ་ཚོགས་པའི་ཉམས་མྱོང་ཀུན་ལ་གྲགས་
ཡོད་པས་དཀའ་ལས་ཅི་ཡང་མྱང་མ་དགོས་པར་གཞན་གྱིས་ཁོར་གྲུ་ཞིག་ལ་དོ་དམ་བྱེད་
པར་བཅུག མི་ནག་བྲན་གཡོག་གི་ཉོ་ཚོང་ལ་བཀག་སྡོམ་བྱས་རྗེས། མུ་མཐུད་དུ་འདིའི་
རིགས་ཀྱི་ཉོ་ཚོང་གཉེར་འདོད་ན། ངེས་པར་དུ་ཧྥ་རན་སིའི་འགག་སྒོ་སྲུང་མཁན་ལ་
གཞའ་དགོས་ཏེ། འདི་ལ་དཀའ་ལས་ཆེན་པོ་མེད། འོན་ཀྱང་ཉེན་ཁ་ཆེ་ཤོས་ནི་ངེས་པར་
དུ་དབྱིན་ཇིའི་མཚོ་ཐོག་སྐོར་ཞིབ་དམག་གྲུའི་བདའ་འདེད་ལ་གཞའ་དགོས་པ་དེ་རེད།
དེར་བརྟེན་སོལ་བའི་ཉོ་ཚོང》རྒྱག་མཁན་ལ་མཚོན་ན། གྲུ་དཔོན་ལེ་ཏོའུ་ནི་འཇོན་ཐང
ཅན་གྱི་མི་སྣ་དཀོན་པོ་ཞིག་ཏུ་གྱུར་པ་རེད།
ཁོ་ནི་རང་ཉིད་ལྟར་ཡུན་རིང་པོར་རིམ་པ་འོག་མའི་ལས་འགན་ཁུར་བའི་མཚོ་
འགྲུལ་གྲུ་པ་གཞན་རྣམས་དང་མི་འདྲ་སྟེ། གསར་བརྗེ་ལ་སེམས་གཏིང་ནས་འཁོན་འཛིན་
བྱེད་པ་ཞིག་མིན་པ་དང་། ཁོ་ཚོ་ལྟར་གོ་གནས་མཐོ་རུ་འཕར་བ་ན་སྔར་སྲོལ་དམ་འཛིན་
བྱས་ཏེ་ཡར་རྒྱས་གོང་འཕེལ་ལ་བརྩོན་ལེན་མི་བྱེད་པ་ཞིག་ཀྱང་མིན། ཁོས་ནི་དེ་ལས་
ལྡོག་སྟེ་ཐོག་མར་གྲུ་བདག་ལ་ཆུ་སྣོད་དང་ཆུ་གསོག་བྱེད་དུ་ལྕགས་སྒམ་བཟོ་དགོས་པའི་
གྲོས་གཞི་བཏོན། སྤྱིར་བཏང་བྲན་གཡོག་གི་ཉོ་ཚོང་བྱེད་པའི་གྲུ་ཐོག་ཏུ་ལག་ལྕགས་དང་
ལྕགས་ཐག་གྲ་སྒྲིག་བྱས་ཡོད་མོད། འོན་ཀྱང་ཁོའི་གྲུ་སྟེང་དུ་ཡོ་བྱད་དེ་དག་ཐམས་ཅད་
ཁྲིམས་གསར་པ་དང་མཐུན་པར་བཟོས་པ་མ་ཟད། ད་དུང་ཞིབ་ཚགས་ལྡན་པའི་ངང་ནས་
ཚོན་རྩི་བྱུགས་ཏེ་བཙའ་ཡིས་མི་ཟིན་པར་བྱས་ཡོད། འོན་ཀྱང་ཁོ་ལ་བྲན་གཡོག་གི་ཉོ་
ཚོང་རྒྱག་མཁན་རྣམས་ཀྱི་ཁྲོད་སྙན་གྲགས་རྒྱས་བྱེད་ནི་རང་ཉིད་ཀྱིས་དངོས་སུ་མཛུབ་
སྟོན་བྱས་ནས་བཟོས་པ་སྟེ། ཆེད་དུ་བྲན་གཡོག་གི་ཉོ་ཚོང་རྒྱག་པར་སྤྱོད་པའི་དར་ཤིང་
གཉིས་ཅན་གྱི་གཡོར་གྲུ་ཞིག་རེད། གཡོར་གྲུ་དེའི་བཟོ་རྩལ་ལ་ཞིབ་ཚགས་ལྡན་ཞིང་
དམག་གྲུ་ལྟར་ཞེང་ཆུང་ལ་སྲིད་རིང་ནའང་། མི་ནག་བྲན་གཡོག་ཧ་ཅང་འབོར་ཆེན་ཤོང་
ཐུབ། ཁོས་གྲུ་དེར “རེ་བ་རྟགས” ཞེས་པའི་མིང་བཏགས་པ་དང་གྲུ་ཁང་རྣམས་ཞེང་ཆུང་
ལ་དཔང་དམའ་བ་ཞིག་ཏུ་བཟོས། དེ་དག་གི་དཔང་ལ་ཁྲུ་གསུམ་དང་ཚུན་བདུན་ལས་
མེད་ལ། ཁོས་མཐོ་ཚད་འདི་ལྟ་བུར་གཟུགས་པོའི་རིང་ཐུང་སྤྱིར་བཏང་བ་དག་ནི་ཧ་ཅང་
བདེ་བར་སྡོད་ཆོག་པ་དང་། ཡང་གཅིག་བཤད་ན། ཁོ་ཚོ་ངེས་པར་དུ་ཡར་ལངས་དགོས་
དོན་ཅི་ཡོད་སྙམ།
“མི་སེར་སྤེལ་ཡུལ་དུ་སླེབས་ཚེ།" ལེ་ཏོའུ་ཡིས་འདི་ལྟར་བཤད། “ཁྱོད་ཚོར་ཡོད་
པ་ནི་ཡར་ལངས་པའི་གོ་སྐབས་ཡིན།”
མི་ནག་བྲན་གཡོག་རྣམས་ཀྱིས་གྲུའི་གཞོགས་གཉིས་སུ་རྒྱབ་གཏད་དེ་གྲལ་ཕྲེང་
གཉིས་སུ་གཤིབ་ནས་བསྡད་ཅིང་། དེའི་དཀྱིལ་གྱི་རྐང་བ་དང་རྐང་བའི་བར་དུ་བར་སྟོང་
ཅུང་ཙམ་ཡོད། སྤྱིར་བཏང་བྲན་གཡོག་གི་ཉོ་ཚོང་བྱེད་པའི་གྲུ་གཞན་དག་ཏུ་བར་སྟོང་དེ་
ནི་བགྲོད་ལམ་དུ་བྱས་ཡོད་མོད། འོན་ཀྱང་ལེ་ཏོའུ་ཡིས་ད་དུང་མི་ནག་བྲན་གཡོག་འགའ་
དེར་འཇུག་ཐབས་བྱས་ཤིང་། དེ་རྣམས་བར་དཀྱིལ་དུ་འཕྲེད་ཀྱིས་ཉལ་བ་ན་གཞོགས་
གཉིས་དང་ཐད་གཏུག་ཏུ་གྲུབ་ཡོད། དེ་ལྟར་བྱས་ཚེ་ཁོའི་གྲུ་དེར་ཤོང་ཚད་གཅིག་པའི་གྲུ་
གཞན་རྣམས་ལས་ཀྱང་མི་ནག་བྲན་གཡོག་བཅུ་ལྷག་མང་དུ་འཁྱེར་ཐུབ་པ་དང་། དགོས་
གལ་བྱུང་ཚེ་རེ་འགའ་ད་དུང་ཁ་སྣོན་གྱི་ཚུལ་དུ་བརྫངས་ནའང་མི་ཆོག་པ་མེད། ཅིས་
ཀྱང་མི་ཆོས་དང་ཅུང་ཟད་བསྟུན་དགོས་པས། རྒྱ་མཚོ་བརྒལ་བའི་གཟའ་འཁོར་དྲུག་གི་
རིང་མི་ནག་རེ་རེ་མ་མཐའ་ཡང་སྲིད་ལ་ཁྲུ་ལྔ་དང་ཞེང་ལ་ཁྲུ་དོ་ཅན་གྱི་ས་རུ་འགུལ་སྐྱོད་
ཅུང་ཙམ་བྱེད་ཐུབ་པར་བྱས། “དྲང་མོར་བཤད་ན།” ལེ་ཏོའུ་ཡིས་དཀྱེལ་ཡངས་ཀྱི་བྱེད་
ཐབས་འདི་གྲུ་བདག་ལ་གསལ་བཤད་བྱེད་སྐབས་འདི་ལྟར་བཤད། “མི་རྒྱུད་ནག་པོའང་
མི་རྒྱུད་དཀར་པོ་དང་འདྲ་བར་འགྲོ་བ་མིའི་རིགས་སུ་གཏོགས་པ་རེད།”
“རེ་བ་རྟགས” ཅན་དེ་ནན་ཚི་ནས་ལམ་ལ་ཆས་པ་དང་། རྗེས་སུ་རྨོངས་དད་བྱེད་
མཁན་རྣམས་ཀྱིས་ཉིན་དེ་ནི་གཟའ་པ་སངསཡིན་པ་རྟོགས།ཞིབ་བཤེར་བྱེད་མཁན་གྱིས་
དར་ཤིང་གཉིས་ཅན་གྱི་གཡོར་གྲུ་དེར་ནན་ཏན་གྱིས་ཞིབ་བཤེར་བྱས་མོད། ཡིན་ནའང་
ནང་དུ་ལྕགས་ཐག་དང་ལག་ལྕགས་བཅུག་པའི་སྒམ་དྲུག་ཡོད་པ་དེ་དང་། ཅིའི་ཕྱིར “དྲང་
བདེན་གྱི་དབྱུག་པ” རུ་འབོད་དགོས་པ་མི་ཤེས་པའི་ལྕགས་དབྱུག་དེ་རྣམས་མ་རྙེད་པ་རེད།
དཔང་ཡིག་ལྟར་ན “རེ་བ་རྟགས” ཅན་གྱི་གྲུ་འདི་ནི་སེ་ནེ་གལ་རྒྱལ་ཁབ(Senagal)
ལ་ཤིང་ཆ་དང་བ་སོའི་ཉོ་ཚོང་རྒྱག་པར་འགྲོ་བ་ཡིན་པས། གྲུའི་སྟེང་དུ་བཏུང་ཆུ་མང་པོ་
གསོག་ཉར་བྱས་པ་ལ་ཁོ་ཚོ་ཧ་ལས་དགོས་དོན་ཅི་ཡང་མེད། ཡང་གཅིག་བཤད་ན། ལམ་
ཐག་རིང་པོ་མེད་ནའང་གྲ་སྒྲིག་འཐུས་ཚང་བྱས་ན་ཅིས་མི་ལེགས། གལ་སྲིད་གློ་བུར་དུ་
མཚོ་ངོས་སུ་རླུང་མེད་པའི་སྣང་ཚུལ་ལ་འཕྲད་ཚེ་བཏུང་ཆུ་མེད་ན་ཇི་ལྟར་བྱ།
དེ་ལྟར་གཟའ་པ་སངས་ཀྱི་ཉིན་མོ་ཞིག་ལ། “རེ་བ་རྟགས” ཅན་གྱིས་སྒྲིག་ཆས་ཆ་
ཚང་དང་གྲུ་རྟོད་ཐག་ཆས་སོགས་ཁྱེར་ནས་ལམ་ལ་ཆས་པ་རེད། གཅིག་བྱས་ན་ལེ་ཏོའུ་
ཡིས་དང་ཐོག་སྲ་ཞིང་བརྟན་པའི་དར་ཤིང་འགའ་ཡོད་ན་བསམ་མོད། འོན་ཀྱང་གྲུ་དེར་ཁོ་
རང་ཉིད་ཀྱིས་མངའ་དབང་སྒྱུར་དགོས་པ་ཡིན་ཚེ། ཁོས་གནད་དོན་དེ་ལའང་འཁང་ར་ཅི་
ཡང་བྱེད་པ་མིན། རྒྱ་མཚོར་བདེ་ལེགས་ངང་བསྐྱོད་ཐུབ་པ་བྱུང་བས་རིང་པོ་མ་ལོན་པར་
གླིང་ཆེན་ཨ་ཧྥེ་རི་ཁར་འབྱོར། མཚོ་རྒྱུད་དེ་གར་དབྱིན་ཇིའི་མཚོ་ཐོག་སྐོར་ཞིབ་དམག་
གྲུས་ཉེན་ཟོན་བྱས་མེད་པའི་སྐབས་གླགས་དང་བསྟུན་རོ་ཨར་གཙང་པོ (ཁོ་བོས་གནས་
དེ་ཡིན་པར་འདོད)རུ་གཏིང་རྡོ་ཐུར་ལ་འཕངས། ས་གནས་དེ་གའི་བར་ཚོང་པ་དག་གིས་
གནས་ཚུལ་གོ་མ་ཐག་གྲུའི་སྟེང་དུ་སླེབས། འདི་ལས་བཟང་བའི་གོ་སྐབས་ཤིག་གང་ན་
ཡོད། མིང་དུ་གྲགས་པའི་དྲག་རྩལ་པ་དང་མི་ཚོང་རྒྱག་མཁན་ཐ་མན་གོས་བྲན་གཡོག་
སྐོར་ཞིག་མཚོ་འགྲམ་དུ་ཁྲིད་ཡོང་སྟེ་རིན་གོང་དམའ་མོར་བརྗེས་ཏེ་འཚོང་བཞིན་ཡོད་
པ་དང་། གལ་ཏེ་ཁོའི་ཚོང་རྫས་ལ་མི་འདང་བའི་སྣང་ཚུལ་བྱུང་ཚེ། རང་ཉིད་ལ་དེར་ཁ་
གསབ་བྱེད་པའི་ཐབས་དང་ནུས་པ་ཡོངས་སུ་མངའ་བར་ཡིད་ཆེས་བརྟན་པོ་ཡོད།
གྲུ་དཔོན་ལེ་ཏོའུ་མཚོ་འགྲམ་དུ་སོང་སྟེ་ཐ་མན་གོར་འཚམས་འདྲི་བྱས། ཐ་མན་གོ་
ནི་གནས་སྐབས་སུ་ཕུབ་པའི་སྤྱིལ་བུ་ཞིག་ཏུ་ཡོད་ཅིང་། ཁོའི་གམ་དུ་ཆུང་མ་གཉིས་དང་
བྲན་གཡོག་གི་བར་ཚོང་རྒྱག་མཁན་འགའ། མི་ནག་བྲན་གཡོག་ལ་ལྟ་སྐྱེལ་བྱེད་མཁན་
ཁ་ཤས་བཅས་ཡོད། མི་རྒྱུད་དཀར་པོའི་གྲུ་དཔོན་དེར་སྣེ་ལེན་བྱེད་ཆེད་ཐ་མན་གོས་སྤྲོས་
གཤོམ་གང་ལེགས་བྱས་ཡོད་དེ། ཁོས་ལུས་སུ་དམག་ལྭ་སྔོན་པོ་གྱོན་ཞིང་དེའི་སྟེང་དུ་
དམག་ཐོབ་དམའ་གྲས་ཀྱི་རི་མོ་གཙགས་ཡོད་པར་མ་ཟད། ད་དུང་ཕྲག་པ་གཡས་གཡོན་
གྱི་སྒྲོག་གུ་རེའི་སྣེ་མོར་ཕྲག་རྟགས་གཉིས་རེ་བཏགས་ཤིང་། གཅིག་ནི་མདུན་ལ་འཕྱང་
ཞིང་གཅིག་ནི་རྒྱབ་ཏུ་འཕྱང་སྟེ་ཕར་གཡུག་ཚུར་གཡུག་བྱེད་བཞིན་ཡོད། ཁོས་ནང་རོལ་
ཏུ་ཚི་ལེན་གྱོན་མེད་པ་དང་ཕྱིའི་དམག་ལྭ་དེ་ནི་ཁོའི་གཟུགས་གཞི་ལ་མཚོན་ན་ཐུང་
དྲགས་པས། དམག་ལྭའི་འདབ་ཁ་དང་ཀི་ནེ་ཡའི་རས་ཆ་རྩུབ་མོས་བཟོས་པའི་ནང་དོར་
གཉིས་ཀའི་བར་དུ་ཤ་མདོག་ནག་པོ་དེ་ཕྱི་རུ་འཇུར་འདུག་ལ། དེ་ནི་ཞེང་ཆེ་བའི་ཀོ་བའི་
སྐེད་འཆིང་ཞིག་བཅིངས་ཡོད་པ་དང་གཉིས་སུ་མེད། ཁོའི་སྐེད་པར་ད་དུང་སྐྱ་དམག་
གིས་སྤྱོད་བྱའི་དམག་གྲི་རིང་པོ་ཞིག་ཐག་པས་བཏགས་ཡོད་ཅིང་ལག་ཏུ་དབྱིན་ཇི་ནས་
ཐོན་པའི་སྦུབས་གཉིས་ཅན་གྱི་མེ་མདའ་སྙིང་རྗེ་མོ་ཞིག་འཆང་ཡོད། འདི་ལྟར་དམག་
ཆས་སྤྲས་རྗེས་ཨ་ཧྥེ་རི་ཁའི་དྲག་རྩལ་པ་འདིས་རང་ཉིད་ནི་ཕ་རི་སི་དང་ལོན་ཏོན་གྱི་ཕོ་
གསར་སྒེག་ཉམས་ཅན་ལས་ཀྱང་གྲུང་ཤ་དོད་པར་སྙམ་ཡོད།
གྲུ་དཔོན་ལེ་ཏོའུ་ཡིས་སྐད་ཆ་ཅི་ཡང་མི་སྨྲ་བར་ཁོའི་མགོ་ནས་མཇུག་བར་དུ་ཞིབ་
ལྟ་ཐེངས་གཅིག་བྱས་པ་ན། ཁོས་མགྲིན་པ་གཟེངས་སུ་བཏེགས་ནས་ཀྲོང་ངེར་འགྱིང་
བའི་ཉམས་འགྱུར་དེ་ནི་ཕྱི་རྒྱལ་གྱི་དམག་དཔོན་ཞིག་གིས་གཟིགས་ཞིབ་གནང་བཞིན་
པའི་ཧྲག་དམག་ཅིག་དང་འདྲ་ལ། ཁོས་མི་རྒྱུད་དཀར་པོ་འདིར་བཞག་པའི་བག་ཆགས་
ལ་ཁོ་རང་ཉིད་ཀྱང་ཤིན་ཏུ་ཡིད་ཚིམ་ནས་ཡོད། ལེ་ཏོའུ་ཡི་ཉམས་མྱོང་ཅན་གྱི་མིག་གིས་
ཁོ་ལ་ལྟ་ཞིབ་ཐེངས་ཤིག་བྱས་རྗེས། ཁ་ཕྱིར་འཁོར་ཏེ་ལས་རོགས་གཙོ་བོ་དེར་འདི་སྐད་
སྨྲས། “གལ་སྲིད་ཕོ་རྒོད་འདི་བདེ་བླག་ངང་མར་ཐི་ནི་ཎི་ལྀ1ལ་འཁྱེར་ཐུབ་ཚེ། ངས་མ་
མཐའ་ཡང་ཁོ་རང་དངུལ་སྒོར་ཨེ་ཁེའུ(Ecu)ཆིག་སྟོང་ཙམ་ལ་བརྗེ་ཐུབ་ངེས།”
མགྲོན་པོ་ནང་དུ་བཞུགས་རྗེས་ཝོ་ལོ་ཧྥུའི་སྐདཅུང་ཙམ་ཤེས་པའི་གྲུ་པ་ཞིག་གིས་
ལོ་ཙཱ་བྱས་པ་དང་། འཚམས་འདྲིའི་གཏམ་གླེང་མཇུག་རྫོགས་རྗེས་ལྟ་སྦྱོང་བྱེད་པའི་གྲུ་པ་
ཞིག་གིས་སླེ་བོ་ཞིག་ཏུ་ཨ་རག་དམ་བེ་འགའ་ཁྱེར་ཡོང་བ་ན། དེར་ཡོད་ཚང་མས་འཐུང་
མགོ་བརྩམས་བྱུང་། གྲུ་དཔོན་གྱིས་ཐ་མན་གོ་དགའ་རུ་འཇུག་ཆེད་སྟེང་དུ་ནཱ་ཕོ་ལོན་གྱི་
སྐུ་བརྙན་བརྐོས་པའི་ཟངས་ཀྱི་མེ་རྫས་བླུག་སྣོད་ཡིད་དུ་འོང་བ་ཞིག་ཕུལ། བདག་པོས་
ལྷག་བསམ་ཟོལ་མེད་ཀྱིས་ལེགས་སྐྱེས་ཕུལ་བར་བཀའ་དྲིན་ཞུས་རྗེས། ཁོ་ཚོ་སྤྱིལ་བུ་
ལས་ཕྱི་ལ་ཐོན་ཏེ་སྡོང་བོའི་གྲིབ་བསིལ་འོག་ཏུ་བསྡད་ནས་མུ་མཐུད་དུ་ཨ་རག་འཐུང་བ་
དང་། ཐ་མན་གོས་མི་མངགས་ཏེ་ཁོས་འཚོང་བྱའི་བྲན་གཡོག་རྣམས་འཁྲིད་ཡོང་དུ་བཅུག
བྲན་གཡོག་རྣམས་རུ་བསྟར་རིང་པོ་ཞིག་བསྒྲིགས་ཏེ་ཚུར་འོང་བ་དང་། ཁོ་ཚོ་ནི་
དངངས་སྐྲག་སྐྱེས་ཤིང་ཐང་ཆད་པས་ལུས་པོའང་དགྱེ་མི་ཐུབ་པར་གྱུར་ཡོད། མི་རེའི་སྐེ་
ལ་རིང་ཚད་ཁྲུ་དྲུག་ཡན་གྱི་ཤིང་ཚེབ་རྩེ་གཉིས་མ་རེ་བསྐོན་ཡོད་པ་དང་། གཉའ་བར་ཤིང་
དུམ་ཞིག་གིས་ཚེབ་ཀྱི་རྩེ་མོ་གཉིས་ལྷན་དུ་སྦྲེལ་ཡོད། ལམ་ལ་བགྲོད་སྐབས་ལྟ་སྐྱེལ་བྱེད་
མཁན་ཞིག་གིས་མདུན་གྱི་བྲན་གཡོག་དེའི་ཤིང་ཚེབ་ཀྱི་ཡུ་བ་ཕྲག་པར་འཁུར་དགོས་
ཤིང་། བྲན་གཡོག་དེས་ཀྱང་རྒྱབ་ཕྱོགས་ཀྱི་བྲན་གཡོག་གང་དེའི་ཤིང་ཚེབ་ཀྱི་ཡུ་བ་ཡར་
འགྱོག་དགོས། བྲན་གཡོག་གཉིས་པ་དེས་ཀྱང་བྲན་གཡོག་གསུམ་པའི་ཤིང་ཚེབ་ཕྲག་པར་
འཁུར་དགོས་ལ་ལྷག་མ་རྣམས་ཀྱང་དེ་བཞིན་ཡིན། གལ་སྲིད་འགྲོ་མཚམས་འཇོག་དགོས་
ཚེ་སྣེ་ཁྲིད་ནས་འགྲོ་མཁན་དེས་ཤིང་ཚེབ་ཀྱི་ཡུ་བ་ས་ལ་བཙུགས་པ་ན། མི་ཐམས་ཅད་
ཀྱིས་དེ་མ་ཐག་འགྲོ་མཚམས་འཇོག་པ་ཡིན། མདུན་སྐྱོད་ཀྱི་སྐབས་སུ་བྲོས་བྱོལ་བྱ་བར་
འདོད་པ་ནི་སྟོང་བསམ་ཁོ་ན་ལས་མ་འདས་ཏེ། སྐེ་ལ་རིང་ཚད་ཁྲུ་བདུན་ཅན་གྱི་དབྱུག་པ་
ཞིག་བཏགས་ཡོད་པས་དེ་ནི་དཔེ་མི་སྲིད་པ་ཞིག་རེད།
གྲུ་དཔོན་གྱིས་ཁོའི་མདུན་ཐད་དུ་འགྲོ་བའི་བྲན་གཡོག་ཕོ་མོ་རེ་རེར་བལྟས་ཏེ་ཕྲག་
པ་གསིག་ཙམ་རེ་བྱེད་ཅིང་། སྐྱེས་པ་རྣམས་ནི་ཤ་རིད་དྲགས་པ་དང་། བུད་མེད་རྣམས་ནི་
རྒན་དྲགས་མེད་ན་གཞོན་དྲགས་འདུག་སྙམ་སྟེ་མི་རྒྱུད་ནག་པོའི་རིགས་རྣམས་ཉམས་
ཞན་དུ་གྱུར་འདུག་ཅེས་འཁང་ར་བྱས།
ཐམས་ཅད་ཉམས་ཞན་དུ་གྱུར་འདུག” ཁོ་ན་རེ། “དངོས་གནས་སྔོན་ཆད་དང་
མི་འདྲ་སྟེ། སྔོན་ཆད་བུད་མེད་ཅིག་གི་མཐོ་ཚད་ལའང་ཁྲུ་ལྔ་དང་ཚུན་དྲུག་ཡོད་པ་དང་།
སྐྱེས་པ་བཞི་ཡིས་སྒྲིལ་འདེགས་ཡོ་བྱད་ཅིག་སྐོར་ཐུབ་པར་མ་ཟད། དར་ཤིང་གསུམ་ཅན་
གྱི་གྲུའི་གཏིང་རྡོ་ཞིག་ཀྱང་འཐེན་ཐུབ་པ་ཡིན།”
འོན་ཏེ་ཁོས་སྐྱོན་འཚོལ་བའི་ཞོར་དུ་སྟོབས་ཆེ་ཤོས་དང་གཟུགས་མཛེས་ཤོས་ཀྱི་མི་
ནག་སྐོར་ཞིག་བདམས་བྱུང་། མི་འདི་དག་ལ་ཁོས་རིན་གོང་སྤྱིར་བཏང་བ་ཞིག་ཕུལ་ཆོག་
མོད། འོན་ཀྱང་ལྷག་མ་རྣམས་ལ་རིན་གོང་ཧ་ཅང་དམའ་རུ་འབབ་དགོས་པའི་རེ་བ་བཏོན།
ཐ་མན་གོས་རང་ཉིད་ཀྱི་ཁེ་ཕན་བསྲུང་ཕྱིར་ཁོའི་ཚོང་རྫས་རྣམས་ལ་བསྔགས་བརྗོད་བྱས་
ཤིང་། སྐྱེས་པ་རྣམས་འཚོལ་དཀའ་ཞིང་བྲག་གཡོག་གི་ཚོང་རྒྱག་པ་ནི་ཉེན་ཁར་བརྒྱུད་
དགོས་པ་སོགས་སྨྲས། མཐར་ཁོས་མི་རྒྱུད་དཀར་པོའི་གྲུ་དཔོན་དེའི་མོས་མཐུན་བྱུང་བའི་
བྲན་གཡོག་དེ་རྣམས་ལ་རིན་གོང་ཞིག་བཅད་སོང་མོད་ག་ཙམ་ཡིན་པ་སུ་ཞིག་གིས་རྟོགས།
ལོ་ཙཱ་བས་ཐ་མན་གོས་རིན་གོང་བཅད་པ་དེ་ཧྥ་རན་སིའི་སྐད་དུ་བསྒྱུར་བ་ན། གྲུ་
དཔོན་ལེ་ཏོའུ་ཡིས་ཐོས་མ་ཐག་ཧ་ལས་ཤིང་ཁོང་ཁྲོ་ལངས་ནས་ས་རུ་འགྱེལ་ལ་ཁད་ཅིག་
བྱས། དེ་ནས་ཁོས་ངག་རྡབ་རྡིབ་ངང་རྣ་བར་གཟན་པའི་སྐད་ཆ་འགའ་སྨྲས་རྗེས་ཐད་
ཀར་ཡར་ལངས་པ་དང་། ཧ་ལམ་གནས་ལུགས་མི་ཤེས་པའི་མི་དེའི་རིགས་ལ་ཉོ་ཚོང་གི་
འབྲེལ་ཐག་ཡོངས་སུ་གཅོད་དགོས་སྙམ་པ་འདྲ། ཐ་མན་གོས་ནུས་ཤུགས་ཡོད་དགུ་བཏོན་
ནས་ཁོ་རང་བཀག་སྟེ་ཕྱིར་སྡོད་དུ་བཅུག་པ་དང་། སླར་ཡང་ཨ་རག་དམ་བེ་ཞིག་གི་ཁ་
ཕྱེ་སྟེ་གྲོས་བསྡུར་བྱེད་མགོ་བརྩམས། རེབ་འདིར་མི་དཀར་གྱིས་བཅད་པའི་རིན་གོང་དེ་
མི་ནག་གིས་དམའ་དྲགས་སོང་སྙམ་པ་རེད། འོན་ཀྱང་ཨ་རག་གིས་གྲོས་བསྡུར་གྱི་ཕྱོགས་
གཉིས་ཀར་ནུས་པ་སྔར་དང་མི་མཚུངས་པ་ཞིག་ཐོན་ཡོད་དེ། ཧྥ་རན་སིའི་མི་དེས་ཨ་
རག་འཐུང་གིན་འཐུང་གིན་རིན་གོང་མར་གཅོག་པ་དང༌། ཨ་ཧྥེ་རི་ཁའི་མི་དེས་ཨ་རག་
འཐུང་གིན་འཐུང་གིན་ཕ་རོལ་པོར་བསྟུན་ཐབས་བྱེད་པ་རེད། དེ་ལྟར་ཨ་རག་སླེ་བོ་གང་
འཐུངས་ཚར་རྗེས་ཕྱོགས་གཉིས་ཀར་གྲོས་མཐུན་བྱུང་བ་ཡིན་ཏེ། རྒྱུ་སྤུས་ཞན་པའི་རས་
ཆ་འགའ་དང་། དེའི་ཁར་མེ་རྫས་དང་མེ་རྡོ་ཉུང་ཙམ། ཨ་རག་རྫ་མ་གསུམ། ཆག་སྐྱོན་
ཤོར་བའི་མེ་མདའ་ལྔ་བཅུ་བཅས་བསྣན་ཏེ་བྲན་གཡོག་བརྒྱ་དང་དྲུག་ཅུར་བརྗེས་པ་རེད།
གྲུ་དཔོན་དང་ར་བཟི་བའི་མི་ནག་དེས་ལག་འཇུ་བྱས་ཏེ་ཚོང་ཐག་བཅད་པ་དང་། བྲན་
གཡོག་རྣམས་དེ་མ་ཐག་ཧྥ་རན་སིའི་གྲུ་པ་ཚོའི་ལག་ཏུ་སྤྲད། གྲུ་པ་རྣམས་ཀྱིས་དེ་འཕྲལ་
དུ་བྲན་གཡོག་ཚོའི་སྐེ་ཡི་ཤིང་ཚེབ་བླངས་ཏེ་ལྕགས་ཀྱི་སྐེ་སྒོར་དང་ལག་ལྕགས་ལ་བརྗེས་
པ་འདིས་ཡོ་རོབ་གླིང་གི་དཔལ་ཡོན་གྱི་ཁྱད་ཆོས་ཡོངས་སུ་མཚོན་ཡོད་པར་སྣང་།
ད་དུང་བྲན་གཡོག་སུམ་ཅུ་ལུས་འདུག་པ་ནི་བྱིས་པ་དང་བགྲེས་སོང་། བུད་མེད་ནད་
པ་བཅས་ཡིན་ལ། གྲུའི་སྟེང་དུ་སྔ་མོ་ནས་བྲན་གཡོག་གིས་ཁེངས་འདུག
ཐ་མན་གོས་ཤུལ་དུ་ལུས་པའི་མཁོ་མེད་དེ་དག་གིས་ཅི་བྱེད་ཨང་སྙམ་སྟེ། ཚོང་རྫས་
རེ་ཨ་རག་དམ་བེ་རེ་ལ་བརྗེས་ན་ཉོ་ཨེ་ཐུབ་ཅེས་གྲུ་དཔོན་ལ་དྲིས། རིན་གོང་འདི་ནི་
དངོས་གནས་ཡིད་དབང་འགུགས་པ་ཞིག་རེད། གྲུ་དཔོན་གྱི་སེམས་སུ་སྔོན་ཆད《སི་སི་
ལིའི་དགོང་ཕྱག》‘འཁྲབ་སྟོན་བྱེད་སྐབས། ཁོས་ཤ་རྒྱགས་པའི་ལྟད་མོ་པ་མང་པོ་ཟློས་
གར་ཚོམས་ཆེན་དུ་འཚང་ཀ་རྒྱག་པ་མཐོང་ཞིང་། མི་ལུས་ལ་མནན་འཁུམ་རང་བཞིན་
ལྡན་པས་དེ་རྣམས་ཀྱང་སྡོད་ཐུབ་སོང་བ་མ་ཡིན་ནམ་སྙམ་པ་ན། བྲན་གཡོག་སུམ་ཅུའི་
ཁྲོད་ནས་སླར་ཡང་སྐྱེས་གཟུགས་ཕྲ་བའི་མི་ཉི་ཤུ་བདམས་པ་རེད།
ཤུལ་དུ་ད་དུང་མི་བཅུ་ཡོད་པ་ན། ཐ་མན་གོས་མི་རེར་ཨ་རག་ཕོར་བ་གང་གིས་
ཆོག་ཟེར། ལེ་ཏོའུ་ཡིས་སྤྱི་སྤྱོད་ཤིང་རྟར་བསྡད་ཚེ་བྱིས་པར་རིན་མི་ལེན་པ་དང་འདུག་
སྟེགས་ཀྱང་ཕྱེད་ཙམ་ལས་མི་ཟིན་པར་གཞིགས་ཏེ་བྱིས་པ་གསུམ་པོ་ཉོས། དེ་དང་ཆབས་
ཅིག་ད་ནི་མི་ནག་གཅིག་ཀྱང་མི་དགོས་ཞེས་ཁྱབ་བསྒྲགས་བྱས། ཐ་མན་གོས་བྲན་
གཡོག་བདུན་པོ་འཚོང་མི་ཐུབ་པ་རྟོགས་པ་ན། དེ་མ་ཐག་མེ་མདའ་བླངས་ནས་ཆེས་
མདུན་ན་ཡོད་པའི་བུད་མེད་དེའི་སྟེང་ལ་ཚད་པ་དང་། བུད་མེད་དེ་ནི་ཏག་ཏག་བྱིས་པ་
གསུམ་པོའི་ཨ་མ་རེད་འདུག
“ཉོས་ཤིག” ཁོས་མི་རྒྱུད་དཀར་པོ་དེ་ལ་འདི་ལྟར་སྨྲས། “དེ་མིན་ངས་མོ་གསོད་
རྒྱུ་ཡིན། ཨ་རག་ཕོར་གང་།དེ་མིན་ངས་མེ་མདའི་མ་ཤུ་གནོན་རྒྱུ་ཡིན།”
“དེ་ལ་སྤྱོད་སྒོ་ཅི་ཡང་མེད།”
ཐ་མན་གོས་མེ་མདའ་བརྒྱབ་པ་དང་ལྷན་དུ་བྲན་གཡོག་དེ་ས་རུ་འགྱེལ།
“བཟང་གི ད་ནི་གཞན་དེ་ཡིན།” ཐ་མན་གོས་ཉམ་ང་བའི་བགྲེས་སོང་ཞིག་གི་
སྟེང་དུ་མེ་མདའ་ཚད་ནས་འདི་ལྟར་སྐད་བརྒྱབ། “ཨ་རག་ཕོར་གང་།དེ་མིན་...………”
ཆུང་མ་གཅིག་གིས་ཁོའི་ལག་པ་ནས་འཐེན་ཙམ་བྱས་པས་མདེའུ་འཛུར་སོང་།
སྐད་ཅིག་མ་དེར་བུད་མེད་དེས་རང་གི་ཁྱོ་གས་གསོད་གྲབས་བྱེད་པའི་རྒན་པོ་དེ་ནི་ཏག་
ཏག “ཁི་ལིའོ” ཞིག་གམ་སྒྱུ་མ་མཁན་ཞིག་ཡིན་པ་ངོས་ཟིན་པ་དང་། སྔོན་ཆད་མི་དེས་
མོ་རང་ཕྱིས་སུ་རྒྱལ་པོའི་བཙུན་མོ་ཞིག་ཏུ་འགྱུར་རྒྱུའི་ལུང་བསྟན་གནང་མྱོང་བ་རེད།
ཐ་མན་གོས་ཨ་རག་འཐུངས་པ་མང་དྲགས་པས་ཁོང་ཁྲོ་ལངས་སྐྱེན་པར་གྱུར་ཡོད་
ལ། གཞན་གྱིས་རང་གི་འདོད་བློ་དང་མ་བསྟུན་པ་ཚོར་རྗེས་གཞི་ནས་རང་ཉིད་ཀྱི་བྱ་སྤྱོད་
ལ་ཚོད་འཛིན་བྱེད་མ་ཐུབ་པར་མེ་མདའི་ཞབས་གཞུག་གིས་ཆུང་མར་ནན་གྱིས་བརྡུངས།
དེ་ནས་ལེ་ཏོའུ་ཡི་ཕྱོགས་སུ་འཁོར་ཏེ་འདི་སྐད་སྨྲས།
“ཝ་ཡེ། ངས་བུད་མེད་འདི་ཁྱོད་ལ་སྟེར།”
ཁོའི་ཆུང་མ་ནི་ཤིན་ཏུ་མཛེས། ལེ་ཏོའུ་ཡིས་མོ་ལ་བལྟས་ཏེ་དགོད་ཙམ་བྱས་རྗེས་མོའི་
ལག་པ་ནས་ཡར་འཐེན།
“ངས་མོ་ལ་བདག་སྐྱོང་ཡག་པོ་བྱ་ངེས།” ཁོས་དེ་ལྟར་བཤད།
ལོ་ཙཱ་བ་དེ་ནི་མི་ཡ་རབས་ཤིག་རེད། ཁོས་ཐ་མན་གོ་ལ་སྣ་ཐལ་ཤོག་སྒམ་ཆུང་ཆུང་
གཅིག་བྱིན་ཏེ་ཤུལ་གྱི་བྲན་གཡོག་དྲུག་པོ་ཚུར་བླུས་པ་དང་། སྐེ་ལ་བསྐོན་པའི་ཤིང་ཚེབ་
དེ་དག་བླངས་རྗེས་རང་དབང་བསྩལ་པ་རེད། ཁོ་ཚོ་འུར་གྱི་ལེར་ཕྱོགས་སོ་སོར་བྲོས་ཏེ་
གནས་ངེས་མེད་དུ་བརྒྱུགས་པ་དང་། སུས་ཀྱང་མཚོ་འགྲམ་དང་ལེ་དབར་བརྒྱད་བརྒྱས་
ཆོད་པའི་ཕ་ཡུལ་དུ་ཇི་ལྟར་ལོག་དགོས་ཚུལ་ཤེས་མེད།
དེ་ནས་གྲུ་དཔོན་གྱིས་ཐ་མན་གོར་ཞལ་གྱེས་ཞུས་ཤིང་ཚོང་རྫས་རྣམས་མགྱོགས་པོར་
གྲུའི་སྟེང་དུ་རྩིག་གྲབས་བྱས། དེའི་རྒྱུ་མཚན་ནི་གཙང་པོའི་ངོགས་སུ་འདུག་ཡུན་རིང་
དྲགས་ན་བདེ་འཇགས་མ་ཡིན་ལ་མཚོ་ཐོག་སྐོར་ཞིབ་དམག་གྲུ་དུས་ངེས་མེད་དུ་ཡོང་བ་
ཡིན། ཡང་གཅིག་བཤད་ན། ཁོ་རང་ཕྱི་ཉིན་ལམ་ལ་ཆས་རྩིས་ཡོད། ཐ་མན་གོ་ནི་སྡུར་བ་
འཐེན་བཞིན་གཉིད་དུ་ཡུར་ཞིང་བཟི་དྭངས་རག་བར་དུ་གྲིབ་བསིལ་ཕོག་སའི་སྤང་ཁུད་
དུ་ལུས།
ཁོ་རང་གཉིད་ལས་སད་པ་ན། གྲུ་གཟིངས་ནི་གཡོར་མོ་འཐེན་ཏེ་གཙང་པོའི་རྒྱུད་དུ་
ཐུར་ལ་སྐྱོད་བཞིན་ཡོད། ཐ་མན་གོས་སྔ་ཉིན་འཐུངས་པ་མང་དྲགས་པས་མགོ་བོ་ད་དུང་
ལྗིད་ཏིག་གེར་སྣང་ལ་ཁོས་རང་གི་ཆུང་མ་ཨེའི་ཁྱེ(Aich)བཙལ་བ་ན། མི་ཞིག་གིས་ཁོ་
ལ། ཁྱོད་རང་ཨེའི་ཁྱེའི་སྟེང་དུ་ཁོང་ཁྲོ་ལངས་ཏེ་མོ་རང་མི་རྒྱུད་དཀར་པོ་དེར་ལེགས་སྐྱེས་
སུ་ཕུལ་བས་མི་དེས་མོ་རང་གྲུའི་སྟེང་དུ་ཁྲིད་སོང་ཞེས་ལན་བཏབ། ཐ་མན་གོས་གཏམ་
འདི་ཐོས་མ་ཐག་དར་ཅིག་ལ་ཧད་པར་གྱུར་ཅིང་། དེ་ནས་རང་གི་མགོ་བོར་ཁུ་ཚུར་གྱིས་
ལན་འགའ་གཞུས་རྗེས་མེ་མདའ་ཁྱེར་ཏེ་སོང་། གཙང་པོ་དེ་ཁུགས་པ་མང་པོ་ཞིག་བརྒྱུད་
མཐར་ད་གཟོད་མཚོ་ལ་འདྲེས་པ་ཡིན་པས། ཁོ་རང་ཆེས་ཉེ་བའི་ལམ་ཕྲན་དེར་ཞུགས་
ནས་གཙང་པོའི་འདྲེས་མདོ་ལ་བར་ཐག་ལེ་དབར་གཉིས་ལས་མེད་པའི་ཁུགས་སོ་དེར་
བརྒྱུགས་པ་དང་། ཁོའི་སེམས་སུ་གནས་དེ་གར་ཤིང་གྲུ་ཆུང་ངུ་ཞིག་འཚོལ་ཐུབ་ཚེ་དར་
ཤིང་གཉིས་ཅན་གྱི་གཡོར་གྲུ་དེའི་རྗེས་ཆོད་ངེས་ཡིན་ལ། གཙང་པོའི་ཆུ་རྒྱུན་ནི་གུག་
འཁྱོག་མང་བས་གཡོར་གྲུ་དེ་མགྱོགས་པོར་བསྐྱོད་མི་ཐུབ་སྙམ། དངོས་གནས་ཁོའི་ཚོད་
དཔག་ལས་འགོངས་མེད་དེ། ཁོ་རང་ཤིང་གྲུ་ཆུང་ཆུང་ཞིག་ཏུ་བསྡད་ནས་བྲན་གཡོག་ཉོ་
ཚོང་བྱེད་པའི་གྲུ་གཟིངས་དེའི་རྗེས་ཟིན་པ་རེད།
ལེ་ཏོའུ་ཡིས་ཁོ་རྗེས་སུ་སླེབས་པ་མཐོང་འཕྲལ་ཡ་མཚན་པ་དང་། ཁོས་ཆུང་མ་ཕྱིར་
འཁྲིད་འདོད་པ་ཐོས་མ་ཐག་དེ་བས་ཀྱང་ཧ་ལས་པར་གྱུར།
“དངོས་པོ་ཕར་བྱིན་རྗེས་ཕྱིར་ལེན་སྲོལ་མེད།” ཁོས་དེ་ལྟར་ལན་བཏབ་རྗེས་ཁ་
ཕར་འཁོར་ཏེ་ཁ་ཡ་ཅི་ཡང་མ་བྱས། མི་ནག་དེས་ངེས་པར་དུ་དགོས་ཟེར་ཞིང་ད་དུང་བྲན་
གཡོག་རྣམས་ལ་བརྗེས་པའི་དངོས་པོ་སྐོར་ཞིག་ཕྱིར་ལེ་ཏོའུ་ལ་སྤྲོད་རྒྱུའི་ཁས་བླངས།
དཔོན་གྱིས་ཧབ་ཆ་ཞིག་བརྒྱབ་སྟེ་ཨེའི་ཁྱེ་ནི་བུད་མེད་མཛེས་མ་ཞིག་ཡིན་པས་རང་ཉིད་
ཀྱི་གམ་དུ་སྐྱུར་དགོས་ཟེར། ལས་ངན་ཐ་མན་གོས་སྐད་ཆ་དེ་ཐོས་མ་ཐག་མིག་ཟུང་ལས་
མཆི་མ་ཆུ་མིག་བརྡོལ་བ་བཞིན་བཞུར། སྨྲེ་ངག་དང་འོ་དོད་ཀྱིས་གནམ་ས་འགེངས་པར་
བྱས་ཤིང་སྡུག་བསྔལ་གྱི་ཚད་ནི་ཕྱི་ནད་ཚན་ཁག་ཏུ་གཤག་བཅོས་བྱེད་པའི་ནད་པ་ཞིག་
དང་འདྲ། སྐབས་རེར་གྲུ་གཅལ་གྱི་སྟེང་དུ་འགྲེ་ལྡོག་བརྒྱབ་སྟེ་སྙིང་གི་ཆུང་མ་ཨེའི་ཁྱེའི་
མིང་ནས་འབོད་པ་དང་། ལན་རེར་མགོ་བོ་གྲུའི་མཐའ་ཤིང་ལ་བརྡུངས་ཏེ་གསོན་པ་ལས་
ཤི་ན་བཟང་བར་སྙམ་པ་འདྲ། གྲུ་དཔོན་གྱིས་ཅི་མི་སྙམ་པའི་ཚུལ་གྱིས་གཙང་པོའི་འགྲམ་
དུ་མཛུབ་སྟོན་ཙམ་བྱས་ཏེ་ཁྱོད་རང་ཕྱིར་འགྲོ་རན་སོང་ཞེས་པའི་བརྡ་བསྟན། འོན་ཀྱང་
ཐ་མན་གོས་སྔར་བཞིན་ཨུ་ཚུགས་བྱས་པར་མ་ཟད། ད་དུང་ཁོའི་གསེར་མདོག་གི་ཕྲག་
རྟགས་དང་མེ་མདའ། དམག་གྲི་སོགས་ཀྱང་རིན་དོད་དུ་ཕུལ་ཆོག་ཅེས་སྨྲས། ཡིན་ནའང་
དེ་ཐམས་ཅད་ངལ་བ་འབྲས་མེད་དུ་གྱུར།
འཐེན་ཁ་རྒྱོང་རེས་བྱེད་པའི་སྐབས་དེར “རེ་བ་རྟགས” ཅན་གྱི་གྲུ་དཔོན་གྱི་ལས་
རོགས་པ་དེ་ན་རེ། “མདང་ནུབ་ང་ཚོའི་བྲན་གཡོག་གསུམ་ཤི་ཟིན་པས་སྡོད་ས་ལྷག་
འདུག ང་ཚོས་ལུས་སྟོབས་ཆེ་བའི་སྐྱག་ཕྲུག་འདི་བཟུང་ན་ཅིས་མི་ཆོག ཁོ་གཅིག་
པུས་ཤི་ཟིན་པ་དེ་གསུམ་གྱི་རིན་གོང་ཁུག་པ་རེད།”
ལེ་ཏོའུ་ཡིས་ཡུད་ཙམ་ལ་བསམ་བློ་བཏང་། ཐ་མན་གོ་ནི་དངུལ་སྒོར་ཨེ་ཁེའུ་ཆིག་
སྟོང་ཙམ་ལ་བརྗེ་ཐུབ། ཐེངས་འདིར་ཡོང་འབབ་མང་པོ་ཡོད་ནའང་རང་ཉིད་ལ་མཚོན་
ན་ཆེས་མཇུག་མཐའི་ཚོང་འགྲུལ་དེ་ཡིན། གང་ལྟར་ཕྱུག་པོར་ཆགས་ན་བྲན་གཡོག་གི་
ཚོང་རྒྱག་པ་མིན་པས་ཀི་ནེ་ཡའི་འགྲམ་རྒྱུད་དུ་མིང་ཡག་པོ་ཞིག་ཡོད་ཀྱང་ཆོག་ལ་མེད་
ཀྱང་རུང་། ཡང་གཅིག་བཤད་ན། གཙང་འགྲམ་ནི་མི་མེད་ས་སྟོང་ཡིན་པས་ཨ་ཧྥེ་རི་ཁའི་
དྲག་རྩལ་པ་འདིའི་ལག་ན་མཚོན་ཆ་མེད་ཚེ་ཁོ་ལ་ཅི་བྱེད་རང་ལག་རེད། ཁོའི་ལག་ཏུ་
མཚོན་ཆ་ཡོད་པས་རང་ཉིད་ཀྱི་མངའ་ཞབས་རྣམས་ལ་ཉེན་ཁ་ཤིན་ཏུ་ཆེའོ་སྙམ། དེ་བས་
ལེ་ཏོའུ་ཡིས་ཨེའི་ཁྱེ་ལ་བརྗེ་བའི་རིན་ཐང་ཡོད་མེད་ཞིབ་ཏུ་ལྟ་དགོས་ཟེར་ནས་ཁོའི་ལག་
གི་མཚོན་ཆ་ཚུར་བླངས། དེ་ནས་ཁོས་མེ་མདའི་མ་ཤུ་འཐེན་སྐབས་བསམ་གཟས་ཏེ་མེ་
རྟའི་སྣེ་ན་ཡོད་པའི་མེ་རྫས་བླངས་པ་དང་། ལས་རོགས་དེས་ཐ་མན་གོའི་དམག་གྲི་ལག་ཏུ་
བླངས་ཏེ་ཞིབ་ལྟ་བྱེད་ཁུལ་བྱས། དེ་ལྟར་ཐ་མན་གོའི་ལག་གི་མཚོན་ཆ་ཐམས་ཅད་བླངས་
རྗེས། གྲུ་པ་སྟོབས་ཆེན་གཉིས་ཕར་མཆོངས་ཏེ་ཁོ་རང་གན་རྐྱལ་དུ་བསྒྱེལ་བ་དང་ཐཐག་
པས་འཁྱིག་གྲབས་བྱས་པ་ན། ཤ་མདོག་ནག་པོའི་ཕོ་རྒོད་དེས་སྲོག་བསྡོས་ཀྱིས་ཡ་ལན་
སྤྲད། གློ་བུར་བའི་འཇབ་རྒོལ་ཐེབས་པ་ན་ཁོས་ད་གཟོད་ཅི་ཡིན་ཧ་གོ་སོང་ལ། གནས་
བབ་ངན་ནའང་གྲུ་པ་གཉིས་དང་ཡུན་རིང་འཛིང་མོ་བྱས། གང་ལྟར་ཁོ་རང་མ་གཞི་ནས་
དཔའ་རྩལ་ཆེ་བས་སླར་ཡང་ཡར་ལངས་ཐུབ་པ་བྱུང་ཞིང་ཁུ་ཚུར་གཅིག་གིས་རང་ཉིད་
ཀྱི་སྐེ་ལ་འཇུས་པའི་གྲུ་པ་དེ་ས་ལ་བསྒྱེལ། གཞན་དེས་ཀྱང་ཁོའི་ལུས་ཀྱི་ལྭ་བ་གཤགས་
པ་ཙམ་ལས་འཛིན་མ་ཐུབ་པ་ན། ཁོ་རང་ཐད་ཀར་གྲུ་དཔོན་གྱི་ལས་རོགས་དེའི་སྟེང་དུ་
མཆོངས། ལས་རོགས་ཀྱིས་ཁོའི་མགོ་ལ་གྲི་ཡིས་ཐེངས་གཅིག་བརྒྱབ་པ་ན་རྨ་ཁ་ཤིན་ཏུ་
ཆེ་ཡང་གཏིང་ཟབ་མོ་ཞིག་མིན། འདི་ནི་ཐ་མན་གོ་ཐེངས་གཉིས་པར་ས་ལ་འགྱེལ་བ་
ཡིན་ཏེ། གྲུ་པ་རྣམས་ཀྱིས་དེ་མ་ཐག་ཁོའི་རྐང་ལག་དམ་དུ་བཀྱིགས། ཁོས་འཕག་འཚག་
བྱེད་ཞོར་དུ་ངར་སྐད་སྒྲོག་ཅིང་། རྙི་ལ་ཚུད་པའི་ཕག་རྒོད་བཞིན་རྡོག་ཤད་བརྒྱབ། འོན་
ཀྱང་ཕྱིར་རྒོལ་ཇི་ལྟར་བྱས་ཀྱང་ཕན་ཐོགས་མེད་པ་རྟོགས་རྗེས། ཁོས་མིག་གཉིས་བཙུམས་
ཏེ་འགུལ་ཙམ་ཡང་མི་བྱེད་པར་བསྡད་པ་དང་། གསལ་ཞིང་ཡུན་ཐུང་གི་དབུགས་སྒྲ་དེས་
ད་གཟོད་ཁོ་རང་གསོན་ཡོད་པ་མཚོན་ཐུབ།
“ཤིན་ཏུ་ལེགས་སོ། །” གྲུ་དཔོན་ལེ་ཏོའུས་སྐད་གསང་མཐོན་པོས་འདི་སྐད་སྨྲས།
“ཁོས་བཙོང་བའི་མི་ནག་དེ་དག་གིས་ཁོ་ཡང་བྲན་གཡོག་ཏུ་གྱུར་པ་མཐོང་ཚེ་གད་མོ་
འཆོར་བ་ཁོ་ཐག་ཡིན། དོན་དག་འདི་བརྒྱུད་ནས་ཁོ་ཚོས་གནམ་བདག་ཅེས་པ་ཞིག་གིས་
བདེན་ལུགས་སྤེལ་བཞིན་ཡོད་པར་ཡོངས་སུ་རློམ་ངེས།”
སྐབས་འདིར་ཉམ་ང་བའི་ཐ་མན་གོའི་མགོ་ན་ཁྲག་རྒྱུན་བར་མེད་དུ་བཞུར་གྱིན་
ཡོད། སྙིང་རྗེ་ཅན་གྱི་ལོ་ཙཱ་བ་སྟེ་སྔ་ཉིན་བྲན་གཡོག་དྲུག་སྐྱོབ་མཁན་གྱི་སྐུ་ཞབས་དེ་ཚུར་
འོང་ཞིང་། ཁོའི་རྨ་ཁར་རྨ་རས་ཀྱིས་དཀྲིས་ཏེ་ད་དུང་སེམས་གསོའི་སྐད་ཆ་འགའ་ཡང་
སྨྲས། འོན་ཏེ་སྐད་ཆ་ཇི་ལྟར་བཤད་ཡོད་ཚུལ་ཁོ་བོས་ཤེས་ཐབས་བྲལ། ཐ་མན་གོ་ནི་བེམ་
པོ་ཞིག་དང་འདྲ་བར་འགུལ་ཙམ་ཡང་མི་བྱེད་ཅིང་། གྲུ་པ་གཉིས་ཀྱིས་རྩལ་ཤུགས་ཡོད་རྒུ་
བཏོན་ཏེ་རྡོག་ཁྲེས་ལྕི་མོ་ཞིག་འཁྱེར་བ་ནང་བཞིན་ཁོ་རང་ཡར་བཀྱགས་ནས་གྲུ་ཁང་ནང་
དུ་བཞག་པ་ཡིན་ལ། དེ་གར་ཡར་སྔོན་ཙམ་ནས་ཁོ་ལ་སྡོད་གནས་ཤིག་བསྐྱུར་ཡོད། ཁོས་
ཏག་ཏག་ཉིན་གཉིས་ཀྱི་རིང་ལ་ཟ་མ་མ་ཟོས་པ་དང་ཆུ་ཡང་མ་འཐུང་བར་མ་ཟད་ཧ་ལམ་
མིག་ཀྱང་མི་འབྱེད་པར་འདུག སྔོན་ཆད་ཁོ་ལ་དབང་བའི་བཙོན་མ་དེ་དག་ད་ལྟ་ཁོའི་
བཙོན་གྲོགས་སམ་སྡུག་གྲོགས་སུ་གྱུར་ཡོད་ལ། ཁོ་རང་དེ་གར་སླེབས་པ་མཐོང་མ་ཐག་
དེ་རྣམས་ཧ་ལས་ཤིང་ཧང་སང་། སྔར་བཞིན་ཞེད་སྣང་སྐྱེ་བཞིན་ཡོད་པས་རང་ཉིད་སྡུག་
ལ་སྦྱོར་མཁན་གྱི་དྲག་རྩལ་པ་འདིའི་སྡུག་བསྔལ་ལ་སུས་ཀྱང་སྙིང་ཚིམ་པའི་རྣམ་འགྱུར་
སྟོན་མ་ཕོད།
དར་ཤིང་གཉིས་ཅན་གྱི་གཡོར་གྲུ་དེ་རླུང་བུའི་འགྲོས་དང་བསྟུན་ནས་མྱུར་མོར་ཨ་
ཧྥེ་རི་ཁའི་མཚོ་འགྲམ་དང་རིང་དུ་གྱེས། ད་ནི་གྲུ་དཔོན་གྱིས་དབྱིན་ཇིའི་མཚོ་ཐོག་སྐོར་
ཞིབ་དམག་གྲུ་ལ་འཕྲད་པར་སེམས་ཁུར་བྱེད་ཀྱིན་མེད་ལ། སེམས་སུ་ཐེངས་འདིར་མི་
སེར་སྤེལ་ཡུལ་དུ་འབྱོར་ཚེ་གནས་དེ་གར་ཁེ་སྤོགས་ཆེན་པོས་རང་ཉིད་ལ་བསྒུགས་ཡོད་
དོ་སྙམ་ཡོད། ཁོའི་སོལ་བ་དག་ནི་གནོད་མེད་སྐྱོན་བྲལ་ཡིན་ཞིང་རིམས་ནད་ཅི་ཡང་
ཕོག་མེད། ལུས་སྟོབས་ཞན་ཤོས་ཀྱི་བྲན་གཡོག་བཅུ་གཉིས་ལ་ཚ་དུག་ཕོག་སྟེ་ཤི་ཟིན་
མོད། འོན་ཀྱང་དེ་ནི་དོན་དག་ཆུང་ཆུང་ཞིག་ཡིན་པས་སེར་སྣ་བྱེད་དགོས་དོན་ཅི་ཡོད།
གྲུའི་སྟེང་དུ་ཡོད་པའི་མི་ཡི་གཟུགས་ཅན་གྱི་ཕྱུགས་རིགས་འདི་དག་གི་ངལ་དུབ་ཅུང་
ཟད་སེལ་ཆེད། ཁོས་ཉིན་རེར་གྲུ་ཁང་ནང་གི་བྲན་གཡོག་རྣམས་གྲུ་གཅལ་སྟེང་ལ་བོས་ཏེ་
ཁམས་གཡེང་བྱེད་དུ་འཇུག་རྒྱུ་བརྗེད་མེད། བྲན་གཡོག་ཐམས་ཅད་ཁག་གསུམ་དུ་བགོས་
ཏེ་རེས་མོས་བྱེད་པ་ཡིན་ལ། ལས་ངན་སུམ་ཆའི་གཅིག་རེ་ཕྱི་རུ་ཡོང་སྟེ་ཉིན་གཅིག་ལ་
མཁོ་བའི་མཁའ་དབུགས་གསར་པ་ཆུ་ཚོད་གཅིག་རིང་རྔུབ་ཐུབ་པ་བྱ་དགོས། མེ་མདའ་
ཕྲག་ལ་ཁུར་ཞིང་མདེའུ་ཤུབས་རྐེད་པར་དཀྲིས་པའི་གྲུ་པ་སྐོར་ཞིག་གིས་བྲན་གཡོག་
རྣམས་ཀྱིས་གྱེན་ལོག་བྱེད་པར་ལྟ་རྟོག་བྱས་ཡོད། སྔོན་འགོག་གི་བྱེད་ཐབས་གཞན་ཞིག་
ནི་ཁོ་ཚོས་རྐང་སྒྲོག་ལག་ལྕགས་ལེན་པར་དོགས་ཟོན་བྱེད་རྒྱུ་དེ་རེད། སྐབས་རེར་ཨོག་
ལེན་པི་ཝང'' འཐེན་ཤེས་པའི་གྲུ་པ་ཞིག་གིས་ཁོ་ཚོར་དགའ་ཚོར་ཕྲན་ཙམ་སྟེར་ཆེད་
རོལ་མོ་གཏོང་བ་ཡིན། འདི་འདྲའི་ཐོབ་དཀའ་བའི་དུས་སྐབས་སུ་ནག་གོར་གོར་གྱི་ངོ་
གདོང་རྣམས་མ་གྲོས་གཅིག་མཐུན་གྱིས་རོལ་མོ་པ་དེའི་ཕྱོགས་སུ་འཁོར་ཞིང་། ཡི་ཆད་
དང་ཉོབ་མདངས་ཀྱི་རྣམ་འགྱུར་ག་ལེར་མི་སྣང་བར་གྱུར་ཏེ་འཛུམ་མདངས་ཤིག་རྒྱས་
ཡོང་བ་ཡིན། ལག་ལྕགས་ཀྱིས་བར་ཆད་མི་བྱེད་པའི་སྐབས་སྐབས་སུ་ཁོ་ཚོས་ད་དུང་
དགའ་སྤྲོའི་ཐལ་མོ་རྡེབ་པ་ཡིན་པས། རྣམ་པ་འདི་དང་གནས་ཚུལ་འདི་མཐོང་ཚེ་སེམས་
ལ་ངོ་མཚར་སྐྱེད་པ་ཡིན། ལུས་སྦྱོང་ནི་བདེ་ཐང་ལ་མཚོན་ན་ཤིན་ཏུ་གལ་ཆེ། དེ་བས་གྲུ་
དཔོན་ལེ་ཏོའུ་ཡིས་ལུས་ཁམས་བདེ་སྲུང་གི་བྱེད་ཐབས་ཤིག་བཏོན་པ་ནི། རྟག་ཏུ་བྲན་
གཡོན་རྣམས་ལ་བྲོ་འཁྲབ་ཏུ་འཇུག་རྒྱུ་དེ་ཡིན་ལ། ལམ་ཐག་རིང་པོར་སྐྱེལ་འདྲེན་བྱེད་
པའི་རྟ་ལ་རྒྱུན་པར་གོམ་པ་ལེན་དུ་འཇུག་པ་ནང་བཞིན་རེད།
“ཤོག་དང་། བྱིས་པ་ཚོ། ཞབས་བྲོ་འཁྲོབས། ཐམས་ཅད་སྤྲོ་པོ་ཡོང་བར་གྱིས།” གྲུ་
དཔོན་ལེ་ཏོའུ་ཡི་སྐད་ཆེན་འབྲུག་སྒྲ་ལྟར་ལྡིར་ཞིང་། དུས་མཚུངས་སུ་ཤིང་རྟར་ཁ་ལོ་བྱེད་
པའི་ལྕག་ཚན་དེ་སྐག་སྒྲ་དང་བཅས་གཡུག་པ་ཡིན།
ཉམ་ང་བའི་བྲན་ནག་རྣམས་ཀྱིས་དེ་མ་ཐག་ཞབས་བྲོ་འཁྲབ་བྱུང༌།
ཐ་མན་གོ་ལ་རྨས་སྐྱོན་ཕོག་ཡོད་པས་ཉིན་འགའི་རིང་གྲུ་ཁང་དུ་བསྡད་དེ་ཕྱིར་མ་
བུད། དུས་ཡུན་ཅུང་ཟད་འགོར་རྗེས་ཁོ་རང་ད་གཟོད་གྲུ་གཅལ་སྟེང་དུ་སླེབས་བྱུང་། ཐོག་
མར་ཁོ་རང་ཞེད་སྣང་གིས་ཁེངས་པའི་བྲན་གཡོག་རྣམས་ཀྱི་གསེང་དུ་འགྱིང་སྟབས་ཀྱིས་
སོང་སྟེ། སྐད་ཆ་ཅི་ཡང་མི་སྨྲ་བར་མུ་མཐའ་མེད་པའི་རྒྱ་མཚོའི་ཀློང་དུ་ཐེངས་གཅིག་
བལྟས་རྗེས་ས་ལ་ཉལ། ཡང་ན་གྲུ་གཅལ་གྱི་སྟེང་དུ་འགྱེལ་སོང་ཞེས་བཤད་ཀྱང་མི་ཆོག་
པ་མེད་ལ། ཐ་ན་རང་ཉིད་ཇེ་བདེར་གཏོང་ཆེད་ལག་ལྕགས་བརྒྱབ་པ་དེ་སྒུལ་ཙམ་ཡང་
མ་བྱས། ལེ་ཏོའུ་ཡིས་རྒྱབ་ཕྱོགས་ཀྱི་གྲུ་ཁང་བརྩེགས་མ་དེའི་སྟེང་དུ་སོས་དལ་ངང་ཐ་
མག་འཐེན་ཏེ་བསྡད་ཡོད། ཨེའི་ཁྱེ་ཁོའི་འགྲམ་དུ་ཡར་ལངས་ཤིང་རྐང་སྒྲོག་ལག་ལྕགས་
ཅི་ཡང་བརྒྱབ་མེད། ལུས་ལ་རས་སྔོན་པོའི་ལྭ་རིང་བབ་ཆགས་ཤིག་སྤྲས་ཤིང་རྐང་མགོར་
ལུག་ལྤགས་ཀྱི་འདྲུད་ལྷམ་ཞིག་གྱོན་ཡོད་པར་མ་ཟད། ལག་ཏུ་སྡེར་མ་ཞིག་བཟུང་ཡོད་
ལ་དེའི་ནང་དུ་ཁ་དོག་སྣ་ཚོགས་ཀྱི་མངར་ཆང་གིས་བཀང་འདུག་པས། མོས་ཐོག་མཐའ་
བར་གསུམ་དུ་ཆང་འདྲེན་རྒྱུར་སྟ་གོན་བྱས་ནས་ཡོད། གང་ལྟར་ཨེའི་ཁྱེ་ལ་གྲུ་དཔོན་གྱི་
གཟིགས་སྐྱོང་ཐོབ་ཡོད་པ་མངོན་གསལ་རེད། ཐ་མན་གོ་ལ་སྡང་བའི་བྲན་གཡོག་ཅིག་
གིས་ཚུར་ཕྱོགས་སུ་ལྟོས་ཤིག་ཅེས་པའི་བརྡ་བསྟན་པ་ན། ཐ་མན་གོ་ཚུར་འཁོར་ཏེ་ཨེའི་ཁྱེ་
མཐོང་མ་ཐག་ཁ་ནས་སྐད་ངན་ཤོར་ཏེ་ཧོབ་ཀྱིས་ཡར་ལངས་པ་དང་། ཐད་ཀར་རྒྱབ་ཕྱོགས་
ཀྱི་གྲུ་ཁང་བརྩེགས་མ་དེའི་ཕྱོགས་སུ་བརྒྱུགས་པས་ལས་རེས་སུ་འཁོར་བའི་གྲུ་པ་དེས་
ཀྱང་མཚོ་ཐོག་གི་སྒྲིག་ཁྲིམས་དང་འགལ་བའི་བྱ་སྤྱོད་ཚབས་ཆེན་འདི་ལ་བཀག་འགོག་
བྱེད་ཁོམ་མ་བྱུང་།
“ཨེའི་ཁྱེ།” ཁོས་འབྲུག་སྒྲ་ལྟར་ལྡིར་བའི་སྐད་ཀྱིས་བོས་པ་ན་ཨེའི་ཁྱེ་སྐྲག་སྟེ་ངག་
ནས་གཅོང་སྐད་ཤོར། “ཁྱོད་ཀྱིས་མི་རྒྱུད་དཀར་པོ་ཡོད་ས་ན ‘མཱ་མཱ་རོན་བྷོ’ མེད་སྙམ
པ་ཡིན་ནམ།” ཁོས་དེ་སྐད་སྨྲས།
སྐབས་འདིར་གྲུ་པ་རྣམས་ཀྱིས་ལག་ཏུ་དབྱུག་པ་འཆང་ནས་བརྒྱུགས་འོངས། ཡིན་
ནའང་ཐ་མན་གོས་ལག་པ་གཉིས་བྲང་ངོས་སུ་བསྣོལ་ཏེ་ཅི་མི་སྙམ་པའི་ཚུལ་དུ་ག་ལེར་
རང་གི་སྡོད་གནས་སུ་ཕྱིན། འོན་ཏེ། ཨེའི་ཁྱེའི་མིག་ལས་མཆི་མ་རྡོལ་བཞིན་དྲག་ཏུ་ངུས་
བྱུང་ལ། ལྐོག་གྱུར་གྱི་སྐད་ཆ་དེས་ཕལ་ཆེར་མོའི་བླ་འཁྱམ་པར་བྱས་པ་འདྲ།
“མཱ་མཱ་རོན་བྷོ” ཞེས་པའི་ཐ་སྙད་འདི་ཐོས་པ་ཙམ་གྱིས་ཀྱང་མི་ལ་ཞེད་སྣང་བསྐྱེད་
པ་ཞིག་རེད། དེས་ན་འདི་ནི་ཡང་སྙིང་ཅི་ཞིག་ཡིན་ནམ། ཁྱེད་ཀྱིས་ལོ་ཙཱ་བའི་འགྲེལ་
བཤད་ལ་གསན་ན་ཤེས་ཡོང་།
“དེ་ནི་མི་རྒྱུད་ནག་པོའི་རིགས་ཀྱིས་གཞན་ལ་འཇིགས་སྐུལ་བྱེད་ཀྱི་གདོན་འདྲེ་
ཞིག་རེད།” ཁོ་ན་རེ། “གལ་ཏེ་སྐྱེས་པ་ཞིག་གིས་རང་གི་ཆུང་མ་ཧྥ་རན་སི་དང་ཨ་ཧྥེ་རི་
ཁའི་བུད་མེད་མང་ཆེ་བའི་བྱ་སྤྱོད་ལ་འཇུག་པར་དོགས་པ་ཟ་ཚེ། ད་གཟོད ‘མཱ་མཱ་རོན་
བྷོ’ ཞེས་པ་འདིས་མོ་རང་ཚོར་འཇིགས་སྐུལ་བྱེད་པ་ཡིན། ངས་ཁྱོད་ལ་བཤད། ངས་
སྔོན་ཆད ‘མཱ་མཱ་རོན་བྷོ’ ཞེས་པ་དངོས་སུ་མཐོང་མྱོང་སྟེ། དེ་ནི་མི་ལ་མགོ་སྐོར་གཏོང་
བྱེད་ཀྱི་གཡོ་འཕྲུལ་འབའ་ཞིག་རེད། འོན་ཀྱང་མི་ནག་རྣམས་ནི་…… ཁོ་ཚོ་དྲང་པོ་དྲང་
རྐྱང་ཡིན་པས་མཐིལ་མ་རྟོགས་པ་རེད། ཁྱེད་ཀྱིས་སོམས་དང་། མཚན་མོ་ཞིག་ལ་བུད་
མེད་རྣམས་ཞབས་བྲོ་འཁྲབ་ཅིང་གླུ་དབྱངས་ལེན་པ་སྟེ་ཁོ་ཚོའི་ཡུལ་སྐད་ལྟར་ན་སྐྱིད་པོ་
གཏོང་བའི་སྐབས་སུ། ཚང་ཚིང་དུ་འཁྲིགས་པའི་ནགས་ཚལ་གྱི་གསེབ་ནས་གློ་བུར་དུ་ངོ་
མཚར་བའི་རོལ་དབྱངས་ཤིག་གྲག་འོང་།འོན་ཀྱང་རོལ་མོ་མཁན་ཐམས་ཅད་ནགས་ཚལ་
དུ་ཡིབ་འདུག་པས་སུ་ཞིག་གིས་དཀྲོལ་བ་ནི་མཐོང་མི་ཐུབ། རོལ་ཆ་ལ་ཀ་པེད་ཀྱི་གླིང་བུ
དང་ཤིང་རྔ། ཤིང་གི་པི་ཝང་། ཀ་པེད་ཀྱི་གཞུང་གཤགས་ཏེ་བཟོས་པའི་ཏམ་བུ་ར་སོགས་
ཡོད་ཅིང་། དེ་ལས་བྱུང་བའི་སྒྲ་དབྱངས་ཀྱིས་གདོན་འདྲེ་ཡིན་ཡང་སྐྱི་གཡའ་བར་བྱེད་དོ་
སྙམ་པ་ཞིག་རེད། བུད་མེད་རྣམས་ཀྱིས་སྒྲ་དེ་ཐོས་མ་ཐག་སྐྲག་ནས་འདར་སིག་སིག་བྱེད་
ལ། མོ་རང་ཚོ་ས་གཞན་དུ་འབྲོ་བར་འདོད་ནའང་ཁྱོ་གས་ལག་པ་ནས་དམ་པོར་བཟུང་སྟེ་
འབྲོ་རུ་འཇུག་པ་མིན། ཁོ་ཚོས་བརྗོད་ཐབས་བྲལ་བ་གང་དེ་འབྱུང་རྒྱུ་ཡིན་པ་རྟོགས་ཡོད།
སྐད་ཅིག་མ་དེར། ནགས་གསེབ་ནས་དཀར་བོང་བ་ཆེན་པོ་ཞིག་ཕྱིར་ཐོན་བྱུང་སྟེ་དཔངས་
ནི་རང་རེའི་གཡོར་གྲུའི་དར་ཤིང་ལྟར་མཐོ། མགོ་ནི་སླེ་བོ་དང་འདྲ་ཞིང་མིག་ཟུང་བྲ་ཁུང་
ལྟར་ཆེ། འཇིགས་སུ་རུང་བའི་ཁ་ནས་ད་དུང་མེ་ལྕེ་ལྷབ་ལྷུབ་ཏུ་མཆེད། གདོན་འདྲེ་དེ་
ཉིད་ཀྱི་གོམ་འགྲོས་ཤིན་ཏུ་དལ་ཞིང་ནགས་ཚལ་དང་བར་ཐག་རིང་ཤོས་ལའང་གོམ་པ་
ཉིས་བརྒྱ་ཙམ་ལས་མི་འབྲལ་བར་བྱེད།
བུད་མེད་རྣམས་ཀྱིས “ ‘མཱ་མཱ་རོན་བྷོ’ སླེབས་བྱུང” ཞེས་སྐད་རྒྱག་པ་ཡིན།
“མོ་རང་ཚོས་ཉ་ཕྱིས་འཚོང་མཁན་གྱི་བུད་མེད་རྣམས་དང་འདྲ་བར་སྐད་ཆེན་པོ་
བརྒྱབ་པ་ན། སྐྱེས་པ་དག་གིས་མོ་རང་ཚོར་འདི་སྐད་སྨྲ་བ་ཡིན།
‘ཝ་ཡེ། འཆལ་མོ། མྱུར་དུ་ང་ལ་ཤོད་དང་། ཁྱོད་ཀྱིས་ཚུལ་མིན་གྱི་བྱ་བ་བྱས་
མྱོང་ངམ། གལ་སྲིད “མཱ་མཱ་རོན་བྷོ” ཡི་མདུན་དུ་རྫུན་ལབ་པ་ཡིན་ཚེ་འདིས་ཁྱོད་རང་
གསོན་པོར་ཟ་ངེས།' བུད་མེད་ཁ་ཤས་ནི་དྲང་རྐྱང་ཡིན་པས་བྱས་ཉེས་ཐམས་ཅད་
ལེན་པར་བྱེད་ལ།དེ་ལྟར་ན་སྐྱེས་པ་གང་དེས་གཅར་རྡུང་ཡིད་ཚིམ་པ་ཞིག་བྱེད་དོ། །”
“བོངས་ཆེ་བའི ‘མཱ་མཱ་རོན་བྷོ’ ཞེས་པ་དེ་དོན་དམ་དུ་ཅི་ཞིག་རེད།” གྲུ་དཔོན་
གྱིས་དེ་སྐད་དྲིས།
“ཕེ། དེ་ནི་བཞད་གར་འཁྲབ་མཁན་ཞིག་རེད། རས་དཀར་པོ་ཞིག་ལུས་ལ་བཀླུབས་
ཤིང་ཁོག་པ་བྲུས་པའི་ནན་ཀྭ་ཞིག་མགོ་ལ་གྱོན། དེའི་སྟེང་དུ་དབྱུག་པ་ཞིག་བཙུགས་ཤིང་
སྣེ་མོར་སྒྲོན་མེ་ཞིག་ཡོད། ཐབས་རྩལ་ཆེན་པོ་མེད་ནའང་བློ་གྲོས་ཨེན་ཙམ་ཡོད་ཚེ་མི་
ནག་རྣམས་ལ་མགོ་སྐོར་གཏོང་ཐུབ། གང་ལྟར ‘མཱ་མཱ་རོན་བྷོ’ ནི་གསར་གཏོད་མཆོག་
ཏུ་གྱུར་པ་ཞིག་རེད། ངས་རང་ཉིད་ཀྱི་ཆུང་མས་ཀྱང ‘མཱ་མཱ་རོན་བྷོ' ཡོད་པར་ཡིད་ཆེས་
ན་ཅི་མ་རུང་སྙམ་ཡོད།”
“ངའི་ཆུང་མའི་ངོས་ནས་བཤད་ན།” ལེ་ཏོའུ་ན་རེ། “མོ་རང ‘མཱ་མཱ་རོན་བྷོ
ཞེས་པ་དེར་མི་སྐྲག་ནའང་དབྱུག་པ་ལ་སྐྲག་ངེས། གལ་སྲིད་མོས་ང་ལ་རྒྱབ་འགལ་བྱས་
ཚེ་ངས་ཇི་ལྟར་གཅར་རྡུང་བྱེད་ཚུལ་མོས་གསལ་པོར་ཤེས་ངེས། ངེད་ལེ་ཏོའུ་ཁྱིམ་རྒྱུད་
ནི་བཟོད་སྒོམ་བྱས་ཏེ་སྡོད་པ་ཞིག་མིན། ང་ལ་ལག་ཡས་མ་གཏོགས་མེད་ཀྱང་ལྕག་ཚན་
བཟུང་ན་བདེ་རྩལ་འཁྱུག་པོ་ཡོད། ‘མཱ་མཱ་རོན་བྷོ’ ཟེར་མཁན་གྱི་སྐྱག་ཕྲུག་དེར་ཁྱོད་
ཀྱིས་འདི་ལྟར་ཤོད། ཡག་པོ་གྱིས། བུ་མོ་འདིར་སྐྲག་མ་སློང་། དེ་མིན་ངས་མི་མངགས་
ཏེ་གཅར་རྡུང་བྱ་ངེས། ཁོའི་སྒལ་གཞུང་གི་ཤ་ནག་པོ་དེ་ནོར་ཤ་རློན་པ་ལྟར་དམར་པོར་
བསྒྱུར་ངེས།”
སྐད་ཆ་དེ་བཤད་རྗེས་གྲུ་དཔོན་ནི་ཕྱིར་གྲུ་གཅལ་འོག་གི་ཁང་པ་དེར་ཆས་ཤིང་། ཨེའི་
ཁྱེ་ཁང་པའི་ནང་དུ་བོས་ཏེ་གང་ནུས་ཀྱིས་སེམས་གསོ་བྱས། འོན་ཀྱང་ཞི་དྲག་གི་ཐབས་གང་
ཞིག་སྤྱད་ཀྱང(ཞི་འཇམ་གྱི་སྐད་ཆ་གང་མང་བཤད་རྗེས་ཁོ་རང་སུན་སྣང་སྐྱེས་པ་རེད)མི་
རྒྱུད་ནག་པོའི་མཛེས་མ་དེའི་སེམས་འགུགས་མ་ཐུབ། མོའི་མིག་ནས་ཆུ་མིག་བརྡོལ་བ་
ལྟར་མཆི་མ་བཞུར་ཞིང་ངུ་སྐད་ལ་མཚམས་ཆད་མེད་པར་གྱུར། གྲུ་དཔོན་འཚིག་པ་ཟ་
བཞིན་ཕྱིར་གྲུ་གཅལ་སྟེང་དུ་སོང་ཞིང་ལས་རེས་འཁོར་བའི་གྲུ་པ་དེར་ལས་འགན་མ་
ཐེག་པ་རེད་ཅེས་སྡིགས་མོ་ཐེངས་གཅིག་བྱས།
མཚན་མོར། གྲུ་ཐོག་གི་མི་ཐམས་ཅད་ཧ་ལམ་གཉིད་དུ་ཡུར་བ་ན། ལྟ་སྲུང་པའི་རྣ་
ལམ་དུ་ཐོག་མར་སྐྱོ་སྡུག་གི་གླུ་སྐད་དམའ་ཞིང་ལྕི་བ་ཞིག་གྲགས་པ་དང་། དེར་མཐུད་
བུད་མེད་ཀྱི་གཙེར་སྐད་སྐྱི་གཡའ་བ་ཞིག་ཐོས་འོངས་པ་རེད། དེའི་རྗེས་སུ་ལེ་ཏོའུ་ཡི་
སྐད་སྦོམ་ཞིང་འཛེར་བ་དེས་སྡིགས་མོ་དང་འཇིགས་སྐུལ་བྱེད་པ་ཐོས་པར་མ་ཟད། མི་
ལ་ཞེད་སྣང་སྟེར་བའི་ཁོའི་ལྕག་ཚན་དེའི་ཕེག་སྒྲ་ག་ས་གང་དུ་ཁྱབ། ཡུད་ཙམ་འགོར་
རྗེས་ཐམས་ཅད་སླར་ཡང་ཁུ་སིམ་མེར་གྱུར། ཕྱི་ཉིན། ཐ་མན་གོ་གྲུ་གཅལ་གྱི་སྟེང་དུ་
སླེབས་བྱུང་། གདོང་ཡོངས་རྨ་ཁས་ཁེབས་ཡོད་ནའང་སྔར་བཞིན་ང་རྒྱལ་དང་སྤོབས་པ་
ཉམས་མེད།
དང་ཐོག་ཨེའི་ཁྱེ་གྲུ་དཔོན་དང་ལྷན་དུ་རྒྱབ་ཕྱོགས་ཀྱི་གྲུ་ཁང་བརྩེགས་མ་དེར་ཡོད་
ནའང་། ཁོ་རང་མཐོང་མ་ཐག་མྱུར་མོར་གང་དེའི་མདུན་དུ་བརྒྱུགས་ཏེ་པུས་མོ་ས་ལ་
བཙུགས་ཤིང་ཨ་ཆད་ཨུ་ཐུག་གི་ངང་ནས་ཞུ་བ་འདི་སྐད་བྱས།
“ང་ལ་གུ་ཡངས་གནང་རོགས། ཐ་མན་གོ ང་ལ་གུ་ཡངས་གནང་རོགས།”
ཐ་མན་གོ་ཡིས་མིག་ལ་གཡོ་འགུལ་མེད་པར་མོ་ལ་སྐར་མ་གཅིག་ཙམ་དུ་ཅེར། དེ
ནས་ལོ་ཙཱ་བ་ཉེ་སར་མེད་པ་རྟོགས་རྗེས་འདི་སྐད་སྨྲས།
“སོག་ལེ་ཞིག་ཁྱེར་ཤོག”
སྐད་ཆ་བཤད་ཚར་རྗེས། ཁོ་རང་གྲུ་གཅལ་གྱི་སྟེང་གན་རྐྱལ་དུ་ཉལ་སྡོད་པ་ལས་
ཨེའི་ཁྱེ་ལ་ཁ་ཅི་ཡང་མ་གྲག གྲུ་དཔོན་གྱིས་ཨེའི་ཁྱེ་ལ་ཚིག་རྩུབ་མོས་སྤྱོས་པར་མ་ཟད་
ད་དུང་འགྲམ་ལྕག་འགའ་གཞུས་ཏེ་སྔོན་ཆད་ཀྱི་ཁྱོ་ག་དང་འབྲེལ་འདྲིས་བྱེད་མི་ཆོག་
པར་བཤད། འོན་ཀྱང་དེ་གཉིས་ཀྱི་ཡུན་ཐུང་གི་ལབ་གླེང་ལ་ཁོས་ཐེ་ཚོམ་སྤུ་ཙམ་ཟོས་
མེད་པས་དེའི་སྐོར་ནས་སྐད་ཆའང་འདྲི་མ་མྱོང་།
བར་སྐབས་འདིར། ཐ་མན་གོ་དང་བྲན་གཡོག་གཞན་རྣམས་ལྷན་དུ་བཀག་ཡོད་
ཅིང་། ཁོས་ཉིན་ནུབ་ཀུན་ཏུ་ཁོ་ཚོར་སྤོབས་པ་ཆེན་པོས་ཚོད་ལྟ་ཐེངས་གཅིག་བྱས་ཏེ་རང་
དབང་བརྩོན་ལེན་བྱེད་དགོས་པར་སྐུལ་མ་གཏོང་བཞིན་ཡོད། ཁོས་དེ་ཚོར་མི་རྒྱུད་དཀར་
པོ་རྣམས་མང་པོ་མེད་ལ། ལྟ་སྲུང་པའི་དོགས་ཟོན་གྱི་འདུ་ཤེས་ཀྱང་ཇེ་ཞན་དུ་འགྱུར་
བཞིན་ཡོད་ཟེར་བ་དང་། ད་དུང་ངག་ལྡབ་ལྡིབ་ཀྱི་ངང་ནས་ཁོས་ཁོ་ཚོ་ཕྱིར་ཕ་ཡུལ་དུ་
འཁྲིད་ངེས་སོ་ཞེས་སྨྲས། ཁོས་རང་ཉིད་མི་རྒྱུད་ནག་པོ་རྣམས་ཀྱིས་དད་མོས་བྱེད་པའི་
རྫུ་འཕྲུལ་རྣམས་ལ་ནང་བྱན་ཆུད་ཡོད་ཅེས་འུད་ཤོབ་བཤད་ཅིང་། དེ་ནས་སླར་ཡང་གལ་
སྲིད་རོགས་འདེགས་བྱེད་པར་ཁས་མ་བླངས་ན་གདོན་འདྲེའི་གནོད་པ་འབྱུང་ངེས་ཞེས་
འཇིགས་སྐུལ་བྱས། ཁོས་སྐུལ་མའི་ཚུལ་དུ་ཁ་བརྡ་བྱེད་སྐབས་ཕེའུ་པ"རྣམས་ཀྱི་ཡུལ་
སྐད་ལྟར་སྨྲས་པ་ཡིན་ལ། སྐད་དེ་རིགས་མི་ནག་རྣམས་ཕལ་ཆེ་བས་གོ་ནའང་ལོ་ཙཱ་བས་
གོ་མི་ཐུབ། ཁོ་ནི་ཁ་ལྕེ་བདེ་ཞིང་གཏམ་བཤད་ལ་མཁས་པའི་ཁར། བྲན་གཡོག་རྣམས་ཁོས་
ཅི་བཤད་དང་ལེན་བྱེད་པར་གོམས་གཤིས་སུ་ཆགས་ཡོད་པས། སྐུལ་སློང་གི་སྐད་ཆར་གོ་
བསྐོན་བློ་འགུགས་ཀྱི་ནུས་པ་བླ་ལྷག་ཅིག་ཐོན་པ་རེད། མི་ནག་རྣམས་ཀྱིས་ད་དུང་ཁོ་ལ་
རང་དབང་བརྩོན་ལེན་བྱེད་པའི་ཉིན་མོ་ཞིག་གཏན་ཁེལ་བྱ་རོགས་ཞེས་ཡང་ཡང་བསྐུལ་
བ་ན། ཁོས་གནས་སྐབས་སུ་མཐུན་རྐྱེན་མི་ཚང་བར་སྙམ་སྟེ། ངག་ལྡབ་ལྡིབ་ངང་རོགས་
ཟླ་ཚོར་ད་རུང་དུས་ལ་བབས་མེད་ཅེས་སྨྲས་ཤིང་། ཁོའི་རྨི་ལམ་དུ་བྱུང་བའི་གདོན་འདྲེ་
གང་དེས་འགུལ་སྐྱོད་བྱེད་དགོས་པའི་ལུང་བསྟན་གནང་མ་སོང་། ཡིན་ནའང་དུས་དང་
རྣམ་པ་ཀུན་ཏུ་ལག་འགུལ་བར་སྟ་གོན་གྱིས་ཤིག་ཟེར། དུས་མཚུངས་སུ་ཁོས་ལྟ་སྲུང་པར་
ཉམས་ཚོད་ལེན་པའི་གོ་སྐབས་གཅིག་ཀྱང་འཆོར་དུ་མི་འཇུག་སྟེ། ཐེངས་ཤིག་གྲུ་པ་ཞིག་
གིས་མེ་མདའ་གྲུའི་མཐའ་ཤིང་ལ་ཁེན་ཏེ་སྤྲོ་སེམས་འཁོལ་བའི་ངང་མཐའ་འཁོར་གྱི་ཆུ་
ཁར་འཕྱོ་བའི་ཉ་མོའི་ཁྱུ་ལ་བལྟས་ནས་བསྡད་པ་ན། ཐ་མན་གོས་མེ་མདའ་ཚུར་བླངས་ཏེ་
རྩེད་མོ་རྩེ་ཞིང་། ཁོས་གླེན་རྟགས་ཀྱི་ཚུལ་དུ་གྲུ་པ་རྣམས་ཀྱིས་སྦྱོང་བརྡར་བྱེད་སྐབས་ཀྱི་
སྟངས་སྟབས་ལ་ལད་མོ་བྱས། ཡུད་ཙམ་འགོར་རྗེས་མེ་མདའ་ཕྱིར་ཁྱེར་སོང་། འོན་ཀྱང་
ཁོས་མཚོན་ཆར་རེག་ཀྱང་གཞན་གྱིས་རང་ཉིད་ལ་འཕྲལ་དུ་དོགས་པ་མི་ཟ་བ་རྟོགས།
ནམ་ཞིག་དགོས་མཁོ་བྱུང་ཚེ་མཚོན་ཆ་འདི་གྲུ་པའི་ལག་ནས་ཕྱིར་འཕྲོག་ཐུབ་མཁན་
དེར་དཔའ་སྤོབས་འབྲོང་གི་སྙིང་ལྟ་བུ་ཞིག་ཡོད་པ་ཁོ་ཐག་ཡིན།
ཉིན་ཞིག་ཨེའི་ཁྱེས་ཁོའི་མདུན་དུ་བག་ལེབ་ཅིག་གཡུག་པ་དང་། ཆབས་ཅིག་ཁོ་
གཅིག་པུས་མ་གཏོགས་སུས་ཀྱང་གོ་མི་ཐུབ་པའི་ལག་བརྡ་ཞིག་བསྟན། བག་ལེབ་ཀྱི་
ནང་དུ་སོག་ལེ་ཞིག་ཡོད་ལ་དོན་དག་ལེགས་འགྲུབ་འབྱུང་མིན་ནི་ཐམས་ཅད་ཡོ་བྱད་
ཆུང་ཆུང་འདི་ལ་རག་ལས་པ་རེད། དང་ཐོག་ཐ་མན་གོས་སེམས་ཆུང་ངང་སོག་ལེ་དེ་
རོགས་ཟླ་ཚོར་མཐོང་དུ་མ་བཅུག་པ་དང་། ས་རུབ་པ་ན་ཁོས་ཁ་མུར་མུར་དུ་ངག་ནས་
གང་ཞིག་འདོན་པ་དང་དུས་མཚུངས་སུ་བཟོ་ལྟ་ཁྱད་པར་བ་རེ་སྟོན། ཁོའི་ཉམས་འགྱུར་
རིམ་གྱིས་ཤུགས་དྲག་ཏུ་གྱུར་ཏེ་ཁ་ནས་སྒྲའང་ཕྱིར་ཐོན། སྐད་གསང་རེས་འགར་མཐོ་ལ་
རེས་འགར་དམའ་བས་དངོས་གནས་ཆུ་བུར་གྱི་མིག་གིས་མི་མཐོང་བ་ཞིག་ལ་སྤྲོ་སེམས་
འཁོལ་བའི་ངང་གླེང་མོལ་བྱེད་པ་མིན་ནམ་སྙམ་པ་ཞིག་རེད། བྲན་གཡོག་རྣམས་ཀྱིས་
ད་ལྟ་གདོན་འདྲེ་གང་ཞིག་ཁོ་ཚོའི་དཀྱིལ་དུ་སླེབས་ཡོད་པར་ཐེ་ཚོམ་མི་ཟ་བར་འདར་
སིག་སིག་བྱེད། མཐར་ཐ་མན་གོས་དགའ་འབོད་ཐེངས་གཅིག་བྱས་ཏེ་རྣམ་པ་འདི་མཇུག་
རྫོགས་པར་བྱས།
“སྤུན་ཟླ་ཚོ།” ཁོ་ན་རེ། “ངས་སྐྱབས་བཅོལ་ས་གང་དེས་ད་ལྟ་གཞི་ནས་ང་ལ་ཁས་
ལེན་བྱས་པའི་དངོས་པོ་དེ་གནང་བྱུང་། ངའི་ལག་ཏུ་བཟུང་ཡོད་པ་འདི་ནི་ང་ཚོར་རང་
དབང་ཐོབ་བྱེད་ཀྱི་ལག་ཆ་ཞིག་ཡིན། ད་ནི་ཁྱོད་ཚོས་སྤོབས་པ་ཅུང་ཟད་བསྐྱེད་ཚེ་རང་
དབང་གི་སྐལ་བཟང་ཐོབ་ངེས་ཡིན།”
ཁོས་མཐའ་འཁོར་གྱི་མི་ལ་སོག་ལེར་རེག་ཏུ་བཅུག ཁོས་གཡོ་ཐབས་ནི་ཧ་ཅང་སླ་
པོ་ཞིག་ཡིན་ནའང་རིག་པ་རྟུལ་བོའི་མི་དག་གིས་བདེན་པར་རློམ་པ་ཡིན།
དུས་ཡུན་རིང་པོ་ཞིག་ལ་རེ་སྒུག་བྱས་མཐར། ཞེ་འཁོན་བརྩད་དེ་བཅིངས་གྲོལ་བྱེད་
པའི་རླབས་ཆེན་གྱི་ཉིན་མོ་དེར་གཞི་ནས་སླེབས་བྱུང་། ལས་འགུལ་དེར་ཞུགས་པའི་
མི་རྣམས་ཀྱིས་སྤོབས་པ་དང་གཟི་བརྗིད་ཀྱི་ངང་ནས་རྡོག་རྩ་གཅིག་སྒྲིལ་བྱེད་པར་དམ་
བཅས་ཤིང་། བསམ་བློ་བཞི་གསུམ་བཅུ་གཉིས་བཏང་། བློ་རྩེ་ཉི་ཤུ་རྩ་ལྔ་བཀོད་རྗེས་འཆར་
གཞི་གཏན་ཁེལ་བྱས། ཐ་མན་གོས་དཔའ་སྙིང་ཅན་གྱི་མི་འགའ་ལ་སྣེ་ཁྲིད་བགྱིས་ཤིང་།
ཁོ་ཚོས་གྲུ་གཅལ་ཐོག་ཏུ་འགྲོ་བའི་སྐབས་གླགས་དང་བསྟུན་ནས་ལྟ་སྲུང་པའི་ལག་གི་
མཚོན་ཆ་འཕྲོག་དགོས་པ་དང་། དེ་ནས་གཞན་འགའ་ཞིག་གྲུ་དཔོན་གྱི་ཁང་པའི་ནང་དུ་
བརྒྱུགས་ནས་དེ་གའི་མེ་མདའ་ལེན་རྒྱུའི་ཐག་བཅད། ལྕགས་སྒྲོག་ཐོག་མར་བདེ་ལེགས་
སུ་གཏོར་ཐུབ་མཁན་གྱིས་ལས་འགན་ཐོག་མ་དེ་བསྒྲུབ་རྒྱུ་བྱས་མོད། འོན་ཀྱང་བསྟུད་མར་
མཚན་མོ་འགའ་ལ་ཧུར་བརྩོན་བྱས་ནའང་བྲན་གཡོག་ཕལ་ཆེ་བས་ལྕགས་སྒྲོག་གཏོར་
མ་ཐུབ་པས། ཁོ་ཚོ་གེགས་མེད་བདེ་བླག་ངང་འོས་ལངས་སུ་ཞུགས་ཐབས་མ་བྱུང་། དེ་
བས་སྟོབས་རྩལ་ཤིན་ཏུ་རྒྱས་པའི་བྲན་གཡོག་གསུམ་གྱིས་ཁུག་མར་ལྡེ་མིག་བཅུག་པའི་
ལྟ་སྲུང་པ་དེ་རྨེག་མེད་བཏང་རྗེས་འཕྲལ་དུ་ལྕགས་སྒྲོག་བརྒྱབ་པའི་སྤུན་ཟླ་གཞན་རྣམས་
གློད་བཀྲོལ་གཏོང་རྒྱུ་བྱས།
ཉིན་དེར། གྲུ་དཔོན་ལེ་ཏོའུ་ཡི་སེམས་ཁམས་ཤིན་ཏུ་སྐྱིད། ཁོས་ནམ་རྒྱུན་གྱི་སྤྱོད་
ཚུལ་ལས་ལྡོག་སྟེ་སྤྱིར་ན་ལྕག་ཚན་གྱིས་གཞུ་དགོས་སའི་དངོས་སྦྱོང་གྲུ་པ་དེ་གུ་ཡངས་
སུ་བཏང་བ་དང་། སྣེ་འཁྲིད་མཁན་གྱི་མཐོ་རིམ་ལས་མི་དེར་ཡང་གཟེངས་བསྟོད་ཀྱི་ཚུལ་
དུ་ཁ་ལོ་བྱས་པ་ཤིན་ཏུ་ལེགས་ཞེས་སྨྲས་པར་མ་ཟད། གྲུ་ཐོག་གི་ལས་མི་ཐམས་ཅད་ལ་ཁོ་
རང་ཧ་ཅང་ཡིད་ཚིམ་ཡོད་ཅེས་ཁྱབ་བསྒྲགས་བྱས་པ་དང་། མི་འགྱངས་པར་མཱར་ཐི་ཉི་
ཁྀ(Martinique)གླིང་ཕྲན་ལ་འབྱོར་བ་ཡིན་པས། སྐབས་དེར་མི་རེ་རེར་བྱ་དགའ་ལྷག་མ་
རེ་ཐོབ་ཐུབ་པར་བཤད། གྲུ་པ་ཐམས་ཅད་ཀྱིས་སྐད་ཆ་འདི་ཐོས་མ་ཐག་སེམས་པ་སྤྲོ་ལྷང་
ལྷང་དུ་གྱུར་ཅིང་བྱ་དགའི་དངུལ་དེ་རྣམས་ཇི་ལྟར་བཀོལ་སྤྱོད་བྱེད་དགོས་པའི་ཐད་ལ་
བསམ་བློ་གཏོང་མགོ་བརྩམས། ཁོ་ཚོའི་སེམས་སུ་མཱར་ཐི་ཉི་ཁྲྀ་གླིང་ཕྲན་སྟེང་གི་ཨ་རག་
དང་སྒེག་ལྡན་མ་རྣམས་ཡང་ཡང་དྲན། ཏག་ཏག་སྐབས་འདིར་ཐ་མན་གོ་དང་དོན་རྐྱེན་
སློང་བར་གྲ་སྒྲིག་བགྱིས་པའི་མི་གཞན་དག་གྲུ་གཅལ་གྱི་སྟེང་དུ་ཁྲིད་ཡོང་བ་རེད།
ཁོ་ཚོས་སོག་ལེས་ལྕགས་སྒྲོག་གཏུབ་པའི་སྐབས་སུ་སེམས་ཆུང་ངང་ལྕགས་སྒྲོག་
གི་ཕྱི་ངོས་སུ་ཤུལ་རྗེས་ཅི་ཡང་མི་གསལ་བར་བྱས་ཡོད་མོད། འོན་ཀྱང་ཤུགས་ཉུང་ཙམ་
བསྐྱེད་ཚེ་བདེ་བླག་ངང་གཏོར་ཐུབ། གཞན་ཡང་ཁོ་ཚོས་ལྕགས་སྒྲོག་གི་སིལ་སྒྲ་ཇེ་
ཆེར་བཏང་བས་ཕར་བལྟས་ན་ལྡབ་གཅིག་གིས་ཇེ་ལྕིར་སོང་ཡོད་པ་ལྟར་སྣང་། ཁོ་ཚོས་
དབུགས་རིང་ཡིད་ཚིམ་པ་ཞིག་བརྔུབས་རྗེས་མཉམ་གཅིག་ཏུ་ལག་རྡང་སྦྲེལ་ཏེ་རྡོག་བྲོ་
འཁྲབ་པ་དང་། སྐབས་འདིར་ཐ་མན་གོས་རང་གི་ཁྱིམ་རྒྱུད་ཀྱི་འཐབ་གླུ་བླངས། དེ་ནི་
སྔོན་ཆད་ཁོ་རང་གཡུལ་ལ་ཞུགས་སྐབས་ངེས་པར་དུ་གཏོང་དགོས་པའི་གཞས་ཤིག་རེད།
རྡོག་བྲོ་འཁྲབ་ནས་ཡུད་ཙམ་འགོར་རྗེས། གྲུའི་མཐའ་ཤིང་ལ་ཁེན་ཏེ་ཉོབ་འདུག་པའི་གྲུ་
པ་ཞིག་གི་འགྲམ་དུ་ཐ་མན་གོ་ཐང་ཆད་པ་ལྟར་གན་རྐྱལ་དུ་འགྱེལ། དོན་རྐྱེན་སློང་བའི་
མི་གཞན་དག་ཀྱང་དེ་ལུགས་ཀྱིས་ས་ལ་འགྱེལ་བར་བྱས་པ་ན། མཐར་གྲུ་པ་རེའི་འགྲམ་
དུ་མི་ནག་འགས་བསྐོར་ཡོད་པ་ཞིག་ཏུ་གྱུར།
གློ་བུར་དུ། ཐ་མན་གོས་ལས་སླ་མོའི་ངང་ལྕགས་སྒྲོག་གཏོར་ཏེ་ཀི་རིང་ཞིག་བཏབ་
བྱུང་ལ། དེ་ནི་བརྡ་རྟགས་ཡིན་འདུག དེར་མཐུད་ཁོས་འགྲམ་ལོགས་ཀྱི་གྲུ་པ་དེའི་རྐང་
མགོ་ནས་ཤུགས་ཀྱིས་འཐེན་ཙམ་བྱས་ཏེ་ས་ལ་བསྒྱེལ་ཞིང་། ཕ་རོལ་པའི་བྲང་གཞུང་ལ་
རྐང་པ་བཙུགས་ཏེ་ལག་གི་མེ་མདའ་ཚུར་ཕྲོགས་རྗེས། སྣེ་འཁྲིད་མཁན་གྱི་དམག་དཔོན་
དེ་མདེའུ་གཅིག་གིས་རྨེག་མེད་བཏང་། དེ་དང་དུས་མཚུངས་སུ། ལས་རེས་འཁོར་བའི་གྲུ་
པ་ཐམས་ཅད་ལ་རྒོལ་རྡུང་ཐེབས་ཤིང་མཚོན་ཆ་ལག་ནས་བླངས་རྗེས་དེ་མ་ཐག་བཀུམ་
པར་བྱས། སོད་སོད་རྒྱོབ་རྒྱོབ་ཀྱི་སྒྲས་གནམ་ས་ཁེངས་ཤིང་། ལག་ལ་ལྕགས་སྒྲོག་གི་ལྡེ་
མིག་ཐོགས་པའི་ལྟ་སྲུང་དཔོན་དེ་གདོང་ལ་བུད་པས་ཐོག་མར་བསད་པའི་གྲས་རེད། དེ་
ནས་མི་ནག་རྣམས་སྐོར་དང་སྐོར་བྱས་ཏེ་གྲུ་གཅལ་སྟེང་དུ་ལུད་བྱུང༌། ལག་ལ་མེ་མདའ་
མ་རེག་པ་དག་གིས་དཀྱུ་འཁོར་སྟེང་གི་རྩིབས་མ་རྣམས་དང་སྲོག་སྐྱོབ་གཟིངས་གྲུའི་སྟེང་
གི་གྲུ་ཁེམ་སོགས་ཁྱེར། སྐབས་འདི་ནས་བཟུང་ཡོ་རོབ་ཀྱི་གྲུ་ཐོག་ལས་མི་རྣམས་ཀྱི་གནས་
བབ་ལ་འགྱུར་ལྡོག་བྱུང་སོང་། འོན་ཏེ་གྲུ་པ་འགས་རྒྱབ་ཕྱོགས་ཀྱི་གྲུ་ཁང་བརྩེགས་མ་དེའི་
ནང་སྲོག་བསྡོས་ཀྱིས་འགོག་རྒོལ་བྱེད་བཞིན་ཡོད། ཡིན་ནའང་ཁོ་ཚོའི་ལག་ན་མཚོན་ཆ་
མེད་ལ་སེམས་ན་གདེང་ཚོད་ཀྱང་མེད། ལེ་ཏོའུ་ད་དུང་གསོན་འདུག་ལ་དཔའ་གདེང་སྤུ་
ཙམ་ཡང་ཉམས་མེད། ཁོས་ཐ་མན་གོ་ནི་དོན་རྐྱེན་སློང་བའི་གཏེ་བོ་ཡིན་པ་མཐོང་རྗེས།
གལ་སྲིད་དེ་ཉིད་རྨེག་མེད་དུ་གཏོང་ཐུབ་ཚེ་རོགས་ཟླ་རྣམས་ཀྱི་དཔའ་ཡང་རང་ཤུགས་
ཀྱིས་ཞུམ་པར་འགྱུར་རོ་སྙམ། དེ་བས་ཁོས་སྐད་ཆེན་པོས་ཐ་མན་གོ་ཡི་མིང་་ནས་བོས་ཤིང་
ལག་ཏུ་གྲི་རིང་ཐོགས་ཏེ་ཕར་ཕྱོགས་སུ་བརྒྱུགས། ཐ་མན་གོས་དེ་མ་ཐག་ངོ་ཡ་བྱས་ཤིང་
དབྱུག་པ་འཛིན་པ་ལྟར་མེ་མདའ་ཞིག་གི་མཆུ་ནས་བཟུང་སྟེ་ཡོད། མདུན་རྒྱབ་ཀྱི་གྲུ་ཐོག་
ཁང་བརྩེགས་གཉིས་ཀྱི་བར་དུ་བགྲོད་ལམ་དོག་མོ་ཞིག་ཡོད་པ་དེར་ཕྱོགས་གཉིས་ཀའི་
འགོ་པ་གདོང་ཐུག་བརྒྱབ་བྱུང་། ཐ་མན་གོས་ཐོག་མར་ལག་འགུལ་བ་ཡིན་མོད། ལེ་ཏོའུ་
ཡིས་གཟུར་ཙམ་བྱས་པ་ན་དེའི་ལུས་ལ་མ་ཁེལ་བར་མེ་མདའི་ཞབས་གཞུག་གྲུ་གཅལ་
གྱི་སྟེང་དུ་ཕོག་སྟེ་དུམ་བུ་གཉིས་སུ་གྱུར་པ་དང༌། ལྡོག་ཤུགས་ཆེ་དྲགས་པས་ཐ་མན་གོའི་
ལག་ནས་མེ་མདའ་ཡང་ས་ལ་ལྷུང་། ཐ་མན་གོ་ལག་སྟོང་དུ་གྱུར་པ་ན་ལེ་ཏོའུ་ཡིས་ཁྲེལ་
དགོད་ཐེངས་གཅིག་བྱས་པ་དང་། ལག་པ་ཡར་བཀྱགས་ཏེ་ཕ་རོལ་པོ་གྲི་ཡི་རྩེ་ལ་དྲངས་
པར་འདོད། འོན་ཀྱང་ཐ་མན་གོ་ནི་ཁོའི་ཕ་ཡུལ་གྱི་གཟིག་ཁྲ་ཞིག་དང་འདྲ་བར་བདེ་
རྩལ་འཁྱུག་པོ་ཡོད་པས་ཐད་ཀར་ལེ་ཏོའུ་ཡི་སྟེང་དུ་མཆོངས་ཏེ་གྲི་རིང་ཐོགས་པའི་ལག་
པ་དེར་འཇུས། གཅིག་གིས་ཧུར་ཐག་གིས་འཛིན་པར་འདོད་པ་དང་ཅིག་ཤོས་ཀྱིས་སྲོག་
བསྡོས་ཀྱིས་འཕྲོག་པར་འདོད། ལག་འཛིང་ཛ་དྲག་ཅིག་བྱས་ཏེ་གཉིས་ཀ་ས་ལ་འགྱེལ་
ཞིང་ཨ་ཧྥེ་རི་ཁ་པ་འོག་ཏུ་མནན། ཡིན་ནའང་ཐ་མན་གོའི་དཔའ་མ་ཞུམ་པར་ཤུགས་གང་
ཡོད་ཀྱིས་ཕ་རོལ་པོ་དམ་དུ་བསྡམས་ཤིང་ཁ་ཆེ་རུ་གདངས་ནས་དེའི་མཇིང་པར་སོ་བཏབ་
པ་ན། ཤུགས་ཆེ་དྲགས་པས་ཁྲག་དམར་ནི་སེང་གེའི་ཁ་ནས་ཐོན་པ་བཞིན་ཕྱོགས་བཞིར་
མཆེད་པ་དང་། ལེ་ཏོའུ་ཡི་ལག་ནས་དམག་གྲི་རིང་པོ་དེའང་ས་ལ་ལྷུང་། ཐ་མན་གོས་གྲི་
རིང་ལག་ཏུ་བཟུང་ནས་ཡར་ལངས་པ་དང་། ཁྲག་གིས་སྦགས་པའི་ཁ་ནས་རྒྱལ་ཁའི་སྐད་
འབོད་ཐེངས་གཅིག་བྱས་ཏེ་ཤི་ལ་ཁད་དུ་གྱུར་པའི་ལེ་ཏོའུ་ཡི་ལུས་ལ་བསྟུད་མར་ལན་
འགའ་བསྣུན།
རྒྱལ་ཕམ་གྱི་གཏིང་ཐག་ཆོད་པ་ན། ཤུལ་དུ་ལུས་པའི་གྲུ་པ་འགས་སྲོག་ཐར་དུ་
གཏོང་བའི་རེ་ཞུ་བྱས། འོན་ཏེ། མི་ནག་རྣམས་ལ་བྱ་ངན་ཅི་ཡང་སྒྲུབ་མ་མྱོང་བའི་ལོ་ཙཱ་བ་
འདུས་པའི་མི་གཅིག་ཀྱང་མ་ལུས་པར་ཐམས་ཅད་སྲོག་ཐོག་ཏུ་བཏང་། གྲུ་དཔོན་གྱི་ལས་
རོགས་པ་དེའི་འཆི་ཚུལ་ནི་ཧ་ཅང་གཟི་བརྗིད་ལྡན་པ་ཞིག་སྟེ། ཁོ་རང་གྲུའི་མཇུག་ཏུ་སོང་
ནས་ཕར་ཚུར་དུ་སྐོར་ཆོག་པའི་འཐོར་མདེལ་འཕེན་བྱེད་ཀྱི་སྒྱོགས་ཆུང་ཞིག་གི་འགྲམ་
དུ་ལངས་ཤིང་། ལག་པ་ཡ་གཅིག་གིས་སྒྱོགས་ཆུང་སྐོར་ཞིང་ལག་པ་ཡ་གཅིག་གིས་གྲི་
རིང་ཐོགས་ཏེ་འཐབ་ཀྱིན་འཐབ་ཀྱིན་དཔའ་གདེང་ཇེ་ཆེར་གྱུར་པ་ན་མི་ནག་མང་པོ་
ཞིག་དེ་ལ་རུབ། དེ་ནས་ཁོས་སྒྱོགས་ཀྱི་མ་ཤུ་གནོན་ཙམ་བྱས་པ་ན། སྐད་ཅིག་མ་དེར་མི་
ཚོགས་སྟུག་པོའི་ཁྲོད་དུ་ཁྲག་གི་ལམ་བུ་ཞིག་བཏོད་པས་མི་ནག་ལ་ཤི་རྨས་ཚབས་ཆེན་
ཐེབས།འོན་ཀྱང་ཡུད་ཙམ་འགོར་རྗེས་ཁོ་ཡང་གཙབ་རལ་ཏུ་བཏང་སོང་།
ཆེས་མཇུག་མཐའི་མི་དཀར་གྱི་བེམ་པོ་གཙབ་རལ་ཏུ་བཏང་སྟེ་མཚོ་ནང་དུ་
གཡུགས་རྗེས། སྙིང་ནད་བརྩད་དེ་ཡིད་ཚིམ་པའི་མི་ནག་རྣམས་ཀྱིས་མགོ་བོ་ཡར་དགྱེ་
སྟེ་གྲུའི་གཡོར་མོ་ལ་བལྟས། གཡོར་མོའི་ཁུག་ལ་རླུང་བརྒྱབ་ནས་ཡོད་ཅིང་ཧ་ལམ་ཐོག་
མཐའ་བར་གསུམ་དུ་གཉའ་གནོན་མཁན་གྱི་བཀའ་བཀོད་ཁོ་ནར་ཉན་ཏེ། མི་ནག་རྣམས་
ལ་རྒྱལ་ཁ་ཐོབ་ནའང་སྔར་བཞིན་ཁོ་ཚོ་བྲན་གཡོག་བྱེད་སར་སྐྱེལ་འདོད་པ་འདྲ།
“ངལ་བ་འབྲས་མེད་དུ་གྱུར་པ་རེད།” ཁོ་ཚོས་ཡིད་གདུང་བའི་ངང་ནས་འདི་
ལྟར་སྨྲས། “མི་རྒྱུད་དཀར་པོ་རྣམས་ཀྱིས་གོང་བཀུར་བྱེད་ས་འདིས་ཁོའི་བདག་པོ་རང་
ཅག་གིས་བསད་པ་རྟོགས་ཚེ།ང་ཚོ་ཕྱིར་ཕ་ཡུལ་དུ་སྐྱེལ་ལམ།"
ཡང་མི་འགའ་ཞིག་གིས་ཐ་མན་གོ་ལ་ཐབས་ཤེས་ཡོད་ངེས་ཞེས་སྨྲས་པ་ན། མི་
རྣམས་ཀྱིས་སྐད་གསང་མཐོན་པོས་ཐ་མན་གོ་ཡི་མིང་ནས་བོས།
ཐ་མན་གོ་ཕྱི་ལ་ཡོང་རྒྱུར་བྲེལ་བ་གཏན་ནས་མེད། ཀུན་གྱིས་མཐོང་གསལ་ལྟར་
ན། ཁོ་རང་གྲུའི་རྒྱབ་ཕྱོགས་ཀྱི་ཁང་པ་ཞིག་ཏུ་ཡོད་ཅིང་། ལག་པ་ཡ་གཅིག་ཁྲག་དམར་
འཛག་པའི་དམག་གྲི་ལ་བསྟེན་ཞིང་ལག་པ་ཡ་གཅིག་སྣང་དོགས་ཅི་ཡང་མེད་པར་ཆུང་
མའི་ཕྱོགས་སུ་བསྲིངས་འདུག ཨེའི་ཁྱེས་ཁོའི་མདུན་དུ་པུས་མོ་སར་བཙུགས་ཏེ་ལག་པ་
དེར་ཡང་ཡང་འོ་བྱས། ཁོའི་བྱ་སྤྱོད་དང་རྣམ་འགྱུར་སོགས་ལ་བལྟས་ན་རྒྱལ་ཁའི་དགའ་
སྤྲོས་ཁོའི་སེམས་ཁྲལ་ཇེ་ཆུང་དུ་གཏན་ནས་གཏོང་ཐུབ་མེད། གཞན་རྣམས་དང་བསྡུར་ཚེ་
ཁོའི་སྤྱོད་པ་རྩིང་པོ་ལ་ཞིབ་ཚགས་ཀྱི་ཆ་ཞིག་ཀྱང་ཡོད་དེ་ཁོས་རང་ཉིད་ཀྱི་གནས་སྟངས་
ནི་ཤིན་ཏུ་དཀའ་ཚེགས་ཆེ་བ་གསལ་པོར་རྟོགས་ཡོད།
མཐར་ཁོ་རང་གྲུ་གཅལ་གྱི་སྟེང་དུ་སླེབས་བྱུང་། བློ་མི་བདེ་བར་གྱུར་ཡོད་ནའང་ཕྱི་
ནས་བལྟས་ཚེ་ཧ་ཅང་བབ་བརླིང་གི་ཚུལ་དུ་སྣང་། མི་བརྒྱ་ཕྲག་ལྷག་གིས་མགྲིན་གཅིག་
ཏུ་གྲུ་གཟིངས་ལ་ཁ་ལོ་བྱེད་དགོས་པར་བསྐུལ་བ་ན། ཁོ་རང་ག་ལེར་གྲུའི་དཀྱུ་འཁོར་གྱི་
འགྲམ་དུ་བཅར། ཧ་ལམ་དུས་ཚོད་ལ་འགོར་འགྱངས་བྱེད་པ་ལྟར་སྣང་སྟེ། འདི་ནི་ཁོའི་
མཐུ་ནུས་དོན་དམ་དུ་ག་འདྲ་ཞིག་ཡིན་པར་ཚོད་བགམ་བྱེད་པའི་དུས་སྐབས་ཡིན་ལ། ཁོ་
དང་ཁོའི་རྗེས་འཇུག་པ་རྣམས་ཀྱིས་ངང་སྒུག་བྱེད་པའི་དུས་སྐབས་ཀྱང་ཡིན་ནོ། །
གྲུ་ཐོག་གི་མི་ནག་སུ་ཡིན་ཡང་། ཅི་འདྲ་བླུན་རུང་སྒོར་དབྱིབས་ཅན་གྱི་དངོས་པོ་དེ་
དང་དེའི་མདུན་རོལ་ཏུ་བཤམས་པའི་སྒམ་ཆུང་དེས་མཚོ་ཐོག་གི་འགྲུལ་བཞུད་ལ་ནུས་
པ་ག་འདྲ་ཐོན་གྱི་ཡོད་པ་གསལ་པོར་ཤེས་ཡོད། འོན་ཀྱང་འཕྲུལ་ཆས་འདི་ནི་ཁོ་ཚོར་
མཚོན་ན་ནམ་ཡང་གཏིང་མི་དཔོག་པའི་ལྐོག་གྱུར་གྱི་དངོས་པོ་ཞིག་རེད། ཐ་མན་གོས་
ཕྱོགས་སྟོན་འཁོར་ལོར་ཡུན་རིང་ཅེར་རྗེས། མཆུ་སྒྲོས་ལྷབ་ལྷབ་ཏུ་འགུལ་བཞིན་ཧ་ལམ་
དེའི་སྟེང་དུ་བྲིས་པའི་ཡིག་འབྲུ་དག་ཀློག་པ་འདྲ་ལ། དེར་མཐུད་ལག་པ་ཐོད་པར་བཞག་
སྟེ་བསམ་གཞིག་བྱེད་བཞིན་འཆར་གཞི་འགོད་པ་ལྟར་སྣང་། མི་ནག་ཐམས་ཅད་ཀྱིས་ཁ་
གདངས་མིག་ཅེར་ཏེ་ཁོའི་མཐའ་རུ་བསྐོར་ཞིང་། སེམས་ཁྲལ་གྱི་ངང་ནས་ཁོའི་བྱ་བྱེད་
ཐམས་ཅད་ལ་ཅེར་ནས་ཡོད། མཐར་ཐ་མན་གོས་རྨོངས་རྟུལ་ལས་འཁྲུངས་པའི་ཞེད་
སྣང་དང་མ་ཤེས་ཤེས་མདོག་གི་སེམས་ཁམས་འདྲེས་མ་ཞིག་གིས་དཀྱུ་འཁོར་ཤུགས་ཀྱིས་
ཐེངས་གཅིག་དཀྱུས།
སྔ་ན་མེད་པའི་ཁ་ལོ་སྒྱུར་སྟངས་འདི་འདྲར་འཕྲད་པ་ན། ཡིད་དུ་འོང་བའི་དར་ཤིང་
གཉིས་ཅན་གྱི་གཡོར་གྲུ “རེ་བ་རྟགས” ཅན་ནི་མཚོ་རླབས་ཀྱི་ཁུག་སོ་ནས་ཕར་གཡོ་
ཚུར་གཡོ་དང་ཡར་འཕྱོ་མར་འབབ་དྲག་ཏུ་བྱས། དེ་ནི་རྟ་རྒོད་ཅིག་ལ་འཛེར་མ་ཅན་གྱི་
ཕྱི་རྟིང་གིས་ཤུགས་ཀྱིས་ཡོབ་རྡུང་ཐེངས་གཅིག་བྱས་པས་གནམ་དུ་མཆོངས་པའི་ངང་
ཚུལ་དང་ཀུན་ནས་མཚུངས། གཡོར་གྲུ་འདི་ནི་དངོས་གནས་དྲག་ཏུ་ཁྲོས་ཏེ་བབ་ཅོལ་
གྱི་བླུན་པོ་དེ་དང་ལྷན་དུ་ཆུ་འོག་ལ་བྱིང་ནས་མཉམ་ཤི་རྒྱག་པར་འདོད་པ་འདྲ། གཡོར་
མོའི་ཁ་ཕྱོགས་དང་དཀྱུ་འཁོར་གྱི་དཀྱུ་ཕྱོགས་གཉིས་བར་མཐུན་སྦྱོར་ངེས་ཅན་ཞིག་ཡོད་
པ་དེར་གཏོར་བརླག་ཐེབས་པ་ན། གཡོར་གྲུ་ཡང་དེ་མ་ཐག་ལོགས་སུ་གསེག་སྟེ་རྒྱ་མཚོ་
ནང་ལ་ནུབ་པར་བརྩམས་པ་དང་གཡོར་མོའི་གདང་བུ་རིང་པོ་དེའི་སྣེ་མོ་ཆུ་ནང་དུ་བྱིང་།
མི་ལ་ལ་ཀ་པེད་བཞིན་ས་རུ་འགྱེལ་ཞིང་ཁ་ཤས་མཚོ་ནང་དུ་ལྷུང་། འོན་ཀྱང་སྐད་ཅིག་
ཉིད་ལ་གཡོར་གྲུས་མཚོ་རླབས་དྲག་པོ་དང་འགྲོགས་ཏེ་སླར་ཡང་ང་རྒྱལ་གྱི་མགོ་འཕང་
གྱེན་དུ་བཏེགས་བྱུང་ལ། ཧ་ལམ་འཆི་བདག་དང་ལྷན་དུ་ཡང་བསྐྱར་འཐབ་འཛིང་ཐེངས་
གཅིག་བྱེད་འདོད་པ་འདྲ། རླུང་ཤུགས་ཇེ་དྲག་ནས་ཇེ་དྲག་ཏུ་གྱུར། གློ་བུར་དུ་འཇིགས་སུ་
རུང་བའི་སྒྲ་ཆེན་ཞིག་ཐོལ་གྱིས་གྲགས་པ་ན། དར་ཤིང་གཉིས་ཀ་གྲུ་གཅལ་ལས་ཁྲུ་འགའ་
མཐོ་བའི་མཚམས་སུ་དུམ་སེ་ཆག་པ་དང་། ཆག་གྲུག་དང་དྲ་དབྱིབས་ཀྱི་གཡོར་ཐག་
སོགས་ལྗིད་ཏིག་གེར་ས་ལ་ལྷུང་སྟེ་གྲུ་གཅལ་ཡོངས་སུ་ཁེབས།
མི་ནག་རྣམས་སྐྲག་པར་གྱུར་ཏེ་གཅོང་སྐད་འབྱིན་བཞིན་གྲུ་ཁང་འོག་མའི་ནང་དུ་
འཛུལ། རླུང་བུ་ལ་འགོག་མཁན་མེད་པ་ན་གཡོར་གྲུས་སླར་ཡང་རང་ཚུགས་བཟུང་ཞིང་
རླབས་ཀྱི་གཡོ་འགུལ་དང་བསྟུན་ནས་དལ་གྱིས་སྐྱོམས། དེ་ནས་མི་ནག་རྣམས་ཀྱི་ཁྲོད་
དུ་སྙིང་སྟོབས་ཅན་འགའ་ཞིག་ཕྱིར་གྲུ་གཅལ་དུ་ཡོང་སྟེ་བགྲོད་ལམ་བཀག་པའི་ཆག་
གྲུག་དག་ཉ་ར་བྱས། ཐ་མན་གོས་རང་གི་གྲུ་མོ་ཕྱོགས་སྟོན་འཁོར་ལོའི་སྒྲོམ་བུའི་སྟེང་དུ་
ཁེན་ཞིང་གྲུ་ཁུག་གིས་ངོ་གདོང་བཀབ་སྟེ་འགུལ་ཙམ་ཡང་མི་བྱེད་པར་སྡོད། ཨེའི་ཁྱེ་དེའི་
འགྲམ་དུ་ཡོད་ནའང་ཁོ་དང་སྐད་ཆ་བཤད་མ་ཕོད་པར་ལུས་འདུག མི་ནག་རྣམས་ག་ལེར་
ཕྱོགས་གཅིག་ཏུ་རུབ་སྟེ་ཕན་ཚུན་ལ་ཤབ་ཤུབ་ཏུ་གང་ཞིག་སྨྲ་བཞིན་ཡོད་ཅིང་། ཡུད་ཙམ་
འགོར་རྗེས་ཤབ་ཤུབ་ཀྱི་སྐད་ཆ་དེ་རིམ་གྱིས་རླུང་ཆར་དྲག་པོ་ལྟ་བུའི་སྡིགས་དམོད་དུ་གྱུར།
“ངོ་ཚ་དང་སྙིང་རྗེ་མེད་པ་ཁྱོད། གཡོ་ཅན་ཁྱོད།” ཁོ་ཚོས་འདི་ལྟར་སྐད་བརྒྱབ།
“ཁྱོད་ནི་ང་ཚོའི་སྡུག་བསྔལ་ཀུན་གྱི་སྣ་འདྲེན་ཡིན། ང་ཚོ་མི་རྒྱུད་དཀར་པོ་རྣམས་ལ་
འཚོང་མཁན་ཁྱོད་ཡིན། ང་ཚོར་ངན་སྐུལ་བྱས་ཏེ་གྱེན་ལོག་བྱེད་དུ་འཇུག་མཁན་ཡང་
ཁྱོད་ཡིན། ཁྱོད་ཀྱིས་ད་དུང་རང་ཉིད་ལ་ཐབས་ཤེས་ཡོད་པར་འུད་ཤོབ་བཤད་དེ་ང་ཚོ
ཕྱིར་ཕ་ཡུལ་དུ་འཁྲིད་ངེས་ཟེར། སྐབས་དེར་ང་ཚོའི་མགོ་རྨོངས་པར་གྱུར་ཏེ་ཁྱོད་ལ་ཡིད་
ཆེས་བྱས་པ་རེད། ཁྱོད་ཀྱིས་མི་རྒྱུད་དཀར་པོ་རྣམས་ཀྱིས་གོང་བཀུར་བྱེད་པའི་རིན་པོ་ཆེ་
འདིར་ཕོག་ཐུག་བཟོས་པས་ཨེན་ཙམ་མིན་ན་ང་ཚོ་ཚང་མ་ཚར་སོང་།”
ཐ་མན་གོས་ངའོ་སྙམ་པའི་ཚུལ་གྱིས་མགོ་བོ་ཡར་བཀྱགས་པ་ན། མཐའ་འཁོར་གྱི་
མི་ནག་རྣམས་ཞེད་སྣང་དང་བཅས་ཕྱིར་ནུར་བྱས། ཁོས་མེ་མདའ་གཉིས་ལག་ཏུ་བླངས་
ཏེ་ཁོའི་ཆུང་མར་རྗེས་སུ་ཤོག་ཅེས་པའི་བརྡ་བསྟན་པ་དང་། དེ་ནས་མི་ཚོགས་ཀྱི་བར་
གསེང་བརྒྱུད་དེ་སོང་བ་ན་མི་ནག་རྣམས་སོ་སོར་བཀྱེད་ནས་ལམ་ཕྱེས། ཁོ་རང་ཐད་ཀར་
གྲུའི་མདུན་སྣེ་རུ་སོང་ཞིང་ཆུ་ཟོ་སྟོང་བ་དང་ཤིང་ལེབ་སོགས་ཀྱིས་བཙན་རྫོང་གི་ཚུལ་དུ་
འཐབ་རགས་ཤིག་བཟོས་རྗེས། དེའི་དཀྱིལ་དབུས་སུ་བསྡད་དེ་མེ་མདའ་གཉིས་ཀའི་རྩེ་གྲི་
འཇིགས་རྔམ་དང་བཅས་ཕྱི་ལ་བསྲིངས། མི་ནག་རྣམས་ཀྱིས་མུ་མཐུད་དུ་ཁོ་ལ་སུན་པོ་
བཟོ་མ་ཕོད་པ་དང་། ཁོ་ཚོའི་ཁྲོད་དུ་ལ་ལ་ནི་ངུད་མོ་བྱེད། ཁ་ཤས་ཀྱིས་ལག་པ་གནམ་ལ་
བཀྱགས་ཏེ་ཁོ་ཚོ་དང་མི་རྒྱུད་དཀར་པོ་རྣམས་ཀྱི་ལྷ་ལ་གསོལ་བ་འདེབས། འགའ་ཞིག་ནི
ཁོ་ཚོར་སྐྲག་སྣང་སློང་ཞིང་ཕར་གཡོ་ཚུར་གཡོ་བྱེད་པའི་ཕྱོགས་སྟོན་འཁོར་ལོའི་འགྲམ་
དུ་པུས་མོ་ས་རུ་བཙུགས་ཏེ་རང་ཉིད་ཕྱིར་ཕ་ཡུལ་དུ་སྐྱེལ་བར་ཞུ་བ་བྱེད། ཡང་ལ་ལ་ཞིག་
འ་ཆད་འུ་ཐུག་ཏུ་གྱུར་ཏེ་ཐད་ཀར་གྲུ་གཅལ་གྱི་སྟེང་ན་གན་རྐྱལ་དུ་ཉལ་འདུག རྣམ་པ་
ལྷན་རྒྱས་ཀྱིས་སོམས་དང་། ཡི་ཐང་ཆད་པའི་མི་འདི་དག་གི་ཁྲོད་དུ་ད་དུང་སྡུག་སྐད་སྒྲོག་
བཞིན་པའི་བུད་མེད་དང་བྱིས་པ། གཞན་ཡང་རྨས་མ་ཉི་ཤུ་ལྷག་ཙམ་ཡོད་ཅིང་ཁོ་ཚོས་ཞུ་
འབོད་ཡང་ཡང་བྱས་ནའང་ཁ་ཡ་བྱེད་མཁན་གཅིག་ཀྱང་མེད།
གློ་བུར་དུ་མི་ནག་ཅིག་གྲུ་གཅལ་གྱི་སྟེང་དུ་སླེབས་བྱུང་། ཁོའི་གདོང་ལ་གཟི་མདངས་
རྒྱས་བཞིན་རང་ཉིད་ཀྱིས་མི་རིང་བའི་ཡར་སྔོན་དུ་མི་རྒྱུད་དཀར་པོ་རྣམས་ཀྱི་ཨ་རག་
གསོག་ཉར་བྱེད་ས་དེ་རྙེད་བྱུང་ཞེས་ཁྱབ་བསྒྲགས་བྱས། ཁོའི་སྤྲོ་སེམས་འཁོལ་བའི་རྣམ་
འགྱུར་ལས་ཁོས་ཨ་རག་གི་རོ་མྱངས་ཟིན་པ་ཤེས་ཐུབ་ལ། གང་ལྟར་གནས་ཚུལ་དེས་ལས་
ངན་འདི་རྣམས་ཀྱི་དབུགས་རྒྱུན་ཡང་སྐད་ཅིག་ཙམ་གྱི་རིང་ལ་འགགས་པར་གྱུར། ཁོ་
ཚོ་བཟའ་བཏུང་གསོག་ཉར་ཁང་དུ་བརྒྱུགས་ཏེ་ཨ་རག་ཧབ་འཐུང་བྱས་ཤིང་། དུས་ཚོད་
གཅིག་འགོར་རྗེས་གྲུ་གཅལ་གྱི་སྟེང་དུ་མཆོང་ཞིང་ལྡིང་། དགའ་ཞིང་དགོད། ར་བཟི་བའི་
སྤྱོད་ཚུལ་སྣ་ཚོགས་སྟོན་པར་བྱེད། ཁོ་ཚོའི་ཞབས་བྲོ་དང་གླུ་སྐད་ནི་རྨས་མ་རྣམས་ཀྱི་
འཁུན་སྒྲའམ་ངུ་འབོད་དང་བསྡོངས་ཏེ་གྲགས། དེ་ལྟར་ཉིན་མོ་དེའི་ལྷག་མའི་དུས་ཚོད་
དང་མཚན་མོ་ཧྲིལ་པོ་གཅིག་ཕར་ལ་བསྐྱལ།
ཕྱི་ཉིན་ཞོགས་པར་གཉིད་ལས་སད་པ་ན། སྔར་བཞིན་ཁོར་ཡུག་ཐམས་ཅད་རེ་ཐག་
ཆད་པའི་ངང་གིས་ཁྱབ་འདུག་ཅིང་རྨས་མ་མང་པོ་ཞིག་སྔ་ནུབ་ཤི་ཟིན། གྲུ་ནི་རྒྱ་མཚོའི་
སྟེང་དུ་སྐྱོམ་ཞིང་མཐའ་འཁོར་དུ་བེམ་པོས་ཁེངས་ཡོད། རླུང་ཤུགས་ཆེ་ཞིང་མཚོ་རླབས་
དྲག་ཏུ་གཡོས་པར་མ་ཟད། ནམ་མཁར་སྤྲིན་ནག་འཁྲིགས་ཙ་ན་ཐམས་ཅད་ལྷན་དུ་
འདུས་ནས་གྲོས་བསྡུར་བྱས། རྫུ་འཕྲུལ་ཅུང་ཟད་བསླབས་མྱོང་བའི་མི་འགས་སྔོན་ཆད་ཐ་
མན་གོའི་མདུན་དུ་རང་ཉིད་ལ་ནུས་མཐུ་ལྡན་པར་བཤད་མ་ཕོད། ད་ལྟ་སྔ་གཞུག་བརྩད་
དེ་མ་སྐུལ་དང་བླངས་ངང་རེས་མོས་ཀྱིས་ཆོ་ག་སྤེལ་མོད་གོ་ཆོད་པ་གཅིག་ཀྱང་མ་བྱུང་།
ཕམ་ཁ་བྱུང་ཐེངས་རེར་སེམས་ཤུགས་ཀྱང་དེ་བཞིན་དུ་ཆག མཐར་མི་ཞིག་གིས་ཐ་
མན་གོ་གླེང་བྱུང་ལ་ཁོ་རང་ཐོག་མཐའ་བར་གསུམ་དུ་འཛིང་རགས་ལས་ཕྱི་ལ་མ་བུད།
མཐར་གཏུག་ན་ཁོ་ནི་མི་དེ་དག་ཁྲོད་ཀྱི་འཇོན་ཐང་ཆེ་ཤོས་རེད། ཁོས་མི་དེ་དག་ཐར་ས་
མེད་པའི་ལམ་འདིར་བསྐྱལ་བ་ཡིན་ལ། ད་ལྟ་དེ་དག་སྡུག་བསྔལ་གྱི་རྒྱ་མཚོ་ལས་འདྲེན་
མཁན་ཡང་ཁོ་ཡིན་ངེས། རྒན་པོ་ཞིག་ཁོའི་ཕྱོགས་སུ་སོང་སྟེ་ཕན་ཚུན་རྡོག་རྩ་གཅིག་
སྒྲིལ་བྱ་དགོས་པའི་བསམ་འཆར་བཏོན་པ་དང་། ཉེན་ཁའི་གནས་སྟངས་ལ་ཚོད་འཛིན་
བྱ་རྒྱུའི་ཐབས་བཀོད་འཐེན་པའི་རེ་བ་ཞུས། འོན་ཀྱང་ཐ་མན་གོ་ཡིས་ཁྀ་རིའོ་ལན་ན་
སྀ(Coriolanus)'ནང་བཞིན་ཐོས་ཀྱང་མ་ཐོས་ཁུལ་བྱས་ཏེ་སྡོད། སྔ་ནུབ་ཟང་ཟིང་ལང་
ལོང་གི་སྐབས་གླགས་དང་བསྟུན་ནས་ཁོས་བག་ལེབ་སྐམ་པོ་དང་ཤ་སྐམ་གསོག་ཉར་
བྱས་རྗེས། ཚོགས་པ་ལས་ཕྱི་རུ་ཐོན་ཏེ་རང་གི་འཛིང་རགས་ནང་གཅིག་པུར་འདུག་རྒྱུའི་
སེམས་ཐག་བཅད། ཨ་རག་ད་དུང་ལྷག་འདུག་ལ། དེས་རྒྱ་མཚོ་དང་བྲན་གཡོག ད་རུང་
མི་འགྱངས་པར་མགོ་ཐོག་ཏུ་འབབ་བྱའི་འཆི་བ་ཞེས་པ་སོགས་བརྗེད་པར་འཇུག་ཐུབ།
ཁོ་ཚོས་ཨ་རག་འཐུངས་ཏེ་གཉིད་དུ་ཡུར་བ་ན། རྨི་ལམ་དུ་ཨ་ཧྥེ་རི་ཁར་ལོག་ཅིང་འགྱིང་
ཤིང་གི་ནགས་ཚལ་དང་སྒོ་ཡངས་པོར་ཕྱེ་བའི་རྩྭའི་སྤྱིལ་བུ་དག ད་དུང་གྲིབ་བསིལ་གྱིས་
གྲོང་ཚོ་ཐམས་ཅད་ཁེབས་པར་བྱེད་པའི་ཤིང་ནྱ་གྲོ་ཏ་སོགས་མཐོང་། དེ་ནས་སྔ་ཉིན་གྱི་སྤྲོ་
དགའི་ལོངས་སྤྱོད་སླར་ཡང་མགོ་ཚུགས་ཤིང་དེ་ལྟར་ཉིན་གྲངས་མང་པོ་འདས། དེའི་རིང་
དུ་ཆོ་ངེ་འདེབས་པ་དང་ངུ་འབོད་བྱེད་པ། རང་གི་མགོ་སྐྲ་བཏོག་པ། ར་བཟི་ནས་གཉིད་
དུ་ཡུར་བ་བཅས་ནི་ཁོ་ཚོའི་འཚོ་བ་རུ་གྱུར། མི་མང་པོ་ཞིག་གིས་ཨ་རག་འཐུང་རྒྱུ་མང་
དྲགས་ཏེ་ཤི་བ་དང་། ལ་ལ་ཞིག་མཚོ་ལ་ལྕེབས་པའམ་གྲི་ཡིས་རང་སྲོག་བཅད།
ཉིན་ཞིག་གི་སྔ་དྲོར། ཐ་མན་གོ་རང་ཉིད་ཀྱི་བཙན་རྫོང་ལས་ཕྱིར་ཐོན་ཏེ་ཆག་ཟིན
པའི་དར་ཤིང་གི་རྩ་བ་དེའི་འགྲམ་དུ་ལངས།
“བྲན་གཡོག་ཚོ།” ཁོ་ན་རེ། “རྨི་ལམ་དུ་ང་ལ་ལྷ་ཡིས་ལུང་བསྟན་གནང་སྟེ། ཁྱོད་
ཚོ་མིག་སྔར་གྱི་ཉེན་ཁ་ལས་བསྐྱབས་ཏེ་ཕྱིར་ཕ་ཡུལ་དུ་འཁྲིད་རྒྱུའི་ཐབས་མཆོག་ཅིག་
འཚོལ་བར་ནན་གྱིས་བསྐུལ་བྱུང་། སྤྱིར་ན་ཁ་ཡ་བྱེད་འདོད་མེད་དེ་ཁྱོད་ཚོ་ནི་དྲིན་བྱས
དྲིན་དུ་མི་གོ་བ་འབའ་ཞིག་རེད། ཡིན་ནའང་ངུད་མོ་བྱེད་པའི་བུད་མེད་དང་བྱིས་པ་
རྣམས་སྙིང་རེ་རྗེ། དེ་བས་ངས་ཁྱོད་ཚོར་གུ་ཡངས་བཏང་བ་ཡིན། ཁྱོད་ཚོས་ཀྱང་ངའི་ཁ་
ལ་ཉན་དགོས།”
མི་ནག་ཐམས་ཅད་གུས་ཉམས་དང་བཅས་མགོ་བོ་དུད་པར་གྱུར་ཏེ་ཁོའི་མཐའ་
འཁོར་དུ་རུབ།
“ཤིང་གི་ཁང་པ་ཆེན་པོ་འདི་སྒུལ་བྱེད་ཀྱི་མན་ངག་ཤེས་མཁན་ནི་མི་དཀར་རྣམས་
མ་གཏོགས་མེད།” ཁོས་མུ་མཐུད་དུ་འདི་སྐད་སྨྲས། “འོན་ཀྱང་ང་ཚོའི་ཕ་ཡུལ་གྱི་གྲུ་ཆུང་
ཆུང་རྣམས་དང་འདྲ་བའི་གྲུ་སྟབས་བདེ་འདི་དག་ང་ཚོས་རང་དགར་ཁ་ལོ་བསྒྱུར་ཆོག”
ཁོས་དེ་ལྟར་བཤད་བཞིན་སྲོག་སྐྱོབ་གྲུ་གཟིངས་དང་གཡོར་གྲུའི་སྟེང་གི་གྲུ་ཆུང་
གཞན་རྣམས་ལ་མཛུབ་སྟོན་བྱས།
“རང་ཅག་གིས་གྲུ་འདི་དག་གི་ནང་དུ་ཟས་རིགས་བརྩིགས་ཏེ་རླུང་བུའི་རྒྱུ་ཕྱོགས་
དང་བསྟུན་ནས་བསྐྱོད་པར་བྱ། ངའི་སྐྱབས་མགོན་དང་ཁྱོད་ཚོའི་སྐྱབས་མགོན་གྱིས་རླུང་
ལ་རྫུ་འཕྲུལ་ཞུགས་པར་བཅུག་སྟེ་ང་ཚོ་ཕྱིར་ཕ་ཡུལ་དུ་སྐྱེལ་ངེས།”
ཀུན་གྱིས་ཁོའི་གཏམ་ལ་ཡིད་ཆེས་བྱས། དྲང་མོར་བཤད་ན། འཆར་གཞི་འདི་ནི་
དངོས་གནས་ཆོ་མེད་པ་ཞིག་རེད། ཁོས་ཕྱོགས་སྟོན་འཁོར་ལོ་བེད་སྤྱོད་གཏོང་མི་ཤེས་པར་
མ་ཟད་གནམ་དཔྱད་རིག་པའང་མི་རྟོགས་པས། མཚོ་རླབས་ཀྱི་འགྲོས་དང་བསྟུན་ནས་
ལས་དབང་ལ་སྐྱབས་བཅོལ་བ་ལས་ཐབས་གཞན་ཅི་ཡང་མེད། ཁོའི་བསམ་ཚུལ་ལྟར་ན།
ཐད་ཀར་མུ་མཐུད་དུ་མདུན་ལ་བསྐྱོད་པ་ན་མི་ནག་འཚོ་སྡོད་བྱེད་སའི་སྐམ་ས་ཆེན་མོར་
འབྱོར་ཐུབ་ངེས་ཡིན། དེའི་རྒྱུ་མཚན་ནི་ཁོའི་ཨ་མས་བཤད་ན། སྐམ་ས་ནི་མི་ནག་རྣམས་
ལ་དབང་བ་དང་མི་དཀར་ནི་སོ་སོའི་གྲུ་ལ་གནས་པ་ཡིན།
ཡུན་རིང་མ་འགོར་བར་གྲུ་ཆུང་ལ་སྡོད་པའི་སྟ་གོན་ཡོངས་སུ་བགྱིས་ཟིན། ཡིན་
ནའང་སྲོག་སྐྱོབ་གྲུ་ཆུང་ཞིག་དང་ཤིང་གྲུ་ཆུང་ཆུང་ཞིག་ལས་བེད་སྤྱོད་བྱ་ཆོག་པ་
གཅིག་ཀྱང་མེད། ཤོང་ཚད་ཤིན་ཏུ་ཆུང་བས་གསོན་འདུག་པའི་མི་ནག་བརྒྱད་ཅུ་ལྷག་
ཆུད་ཐབས་མེད་པས་རྨས་མ་རྣམས་ངེས་པར་དུ་སྐྱུར་དགོས་བྱུང་། ཉམ་ང་བའི་མི་འདི་
དག་ཕལ་ཆེ་བས་ཁོ་ཚོ་མ་བསྐྱུར་སྔོན་ལ་དབུགས་ཀྱི་རྒྱུ་བ་གཅོད་རོགས་ཞེས་རོགས་ཟླ་
རྣམས་ལ་རེ་བ་བཏོན།
སྟོབས་ཤུགས་ཡོད་དགུ་བཏོན་རྗེས་ད་གཟོད་གྲུ་ཆུང་གཉིས་ཀ་མཚོ་ངོས་སུ་ལེན་ཐུབ་
པ་བྱུང་མོད། ལྗིད་དྲགས་པས་མཚོ་རླབས་དྲག་ཏུ་འཕྱུར་བ་ན་ཐམས་ཅད་བསྣུབས་པར་མི་
འགྱུར་བའི་ངེས་པ་མེད། ཤིང་གྲུ་ཆུང་ཆུང་དེ་མདུན་དུ་བསྐྱོད་པ་དང་། རྗེས་ཀྱི་སྲོག་སྐྱོབ་
གྲུ་ཆུང་དེར་ཐ་མན་གོ་དང་ཨེའི་ཁྱེ་གཉིས་བསྡད་ཡོད། དེ་ནི་ལྷག་ཏུ་ལྕི་ཞིང་མི་གྲངས་
ཀྱང་ཤིང་གྲུ་ཆུང་ཆུང་ལས་ཤིན་ཏུ་མང་བས་རྗེས་སུ་ལུས་པ་རེད། སྲོག་སྐྱོབ་གྲུ་ཆུང་སྟེང་
གི་མི་རྣམས་ཀྱིས་ད་དུང “རེ་བ་རྟགས་ཅན” གྱི་གྲུ་སྟེང་དུ་བསྐྱུར་བའི་ལས་ངན་ཉམ་
ཐག་ཚོའི་སྡུག་བསྔལ་གྱི་འོ་དོད་ཐོས་ཐུབ། གློ་བུར་དུ། རྦ་རླབས་ཤིག་གིས་སྲོག་སྐྱོབ་གྲུ་
ཆུང་གི་འགྲམ་ལོགས་ནས་འཇབ་རྒོལ་ཐེངས་གཅིག་བྱས་པ་ན། གྲུ་ཆུང་ནང་དུ་སྐད་ཅིག་
ཉིད་ལ་ཆུ་ཡིས་བཀང་སྟེ་ནུབ་ལ་ཉེ་འདུག མདུན་ཕྱོགས་ཀྱི་ཤིང་གྲུ་ཆུང་ཆུང་ནང་གི་མི་
རྣམས་ཀྱིས་གནས་ཚུལ་འདི་མཐོང་མ་ཐག་ཆུ་ལ་ལྷུང་བ་རྣམས་སྐྱོབ་རྒྱུའི་འོས་འགན་རང་
ཐོག་ཏུ་འབབ་པར་སྐྲག་པས། ཤུགས་གང་ཡོད་ཀྱིས་ཤིང་གྲུ་ཇེ་མགྱོགས་སུ་བཏང་སྟེ་རྒྱང་
རིང་པོར་ཕྱིན། སྲོག་སྐྱོབ་གྲུ་ཆུང་སྟེང་གི་མི་ཕལ་ཆེ་བ་རྒྱ་མཚོས་འགམས་པར་བྱས་མོད།
སྟབས་ལེགས་ཏེ་མི་བཅུ་ལྷག་ཕྱིར “རེ་བ་རྟགས” ཅན་གྱི་འགྲམ་དུ་རྐྱལ་ཐུབ་པར་མ་ཟད་
དེའི་ཁྲོད་དུ་ཐ་མན་གོ་དང་ཨེའི་ཁྱེ་ཡང་ཡོད། ཉི་མ་ནུབ་ལ་ཉེ་དུས་ཁོ་ཚོའི་མཐོང་ལམ་དུ་
ཤིང་གྲུ་ཆུང་ཆུང་དེ་གནམ་སའི་འདྲེས་མཚམས་སུ་མི་སྣང་བར་གྱུར། ཡིན་ནའང་ཕྱིས་སུ་
དེའི་སྟེང་གི་མི་རྣམས་ཀྱི་ཤི་གསོན་ནི་ཤེས་ཐབས་བྲལ། ཁོ་བོས་ཅིའི་ཕྱིར་བཀྲེས་སྐོམ་གྱི་
སྡུག་བསྔལ་མྱངས་ཚུལ་སོགས་སྐྱུག་མེར་བའི་རྣམ་པ་དག་ཞིབ་འབྲི་བྱས་ཏེ་ཀློག་མཁན་
རྣམས་ལ་སུན་པོ་བཟོ་དགོས་སམ། མི་ཉི་ཤུ་ལྷག་བར་སྟོང་དོག་པོ་ཞིག་ཏུ་བཙངས་འདུག་
ལ། སྐབས་རེར་རྦ་རླབས་དྲག་པོས་གཡོས་པར་བྱེད་པ་དང་ལན་རེར་ཉི་མའི་ཚ་གདུག་
གིས་སྲེག་པར་འགྱུར། ཉིན་རྒྱུན་ཟ་མ་ཉུང་ཙམ་ལྷག་ཡོད་པ་དེ་འཕྲོག་རྩོད་བྱེད་ཅིང་བག་
ལེབ་སྐམ་པོ་ཙམ་གྱིས་ཀྱང་འཁྲུག་འཛིང་སློང་བར་བྱེད། གཉོམ་ཆུང་རྣམས་རེ་རེ་བཞིན་
ཤི་བ་དང་། དེ་དག་ནི་བཙན་པོ་རྣམས་ཀྱིས་བསད་པ་མ་ཡིན་པར་ཁོ་ཚོས་བལྟས་བལྟས་
རིག་རིག་ལ་འཆི་རུ་བཅུག་པ་རེད། ཉིན་འགའི་རྗེས་སུ། “རེ་བ་རྟགས་ཅན” གྱི་སྟེང་དུ་
ད་དུང་ལྷག་ཡོད་པ་ནི་ཐ་མན་གོ་དང་ཨེའི་ཁྱེ་གཉིས་ཁོ་ན་རེད།
མཚན་མོ་ཞིག་ལ། རྒྱ་མཚོའི་རྦ་རླབས་དྲག་ཏུ་འཕྱོ་ཞིང་རླུང་བུ་ཤུགས་ཀྱིས་ལྡང་།
མུན་ནག་ཤིན་ཏུ་སྟུག་པས་གྲུའི་མདུན་སྣེ་ནས་མཇུག་སྣེ་རུ་ཅི་ཞིག་ཡོད་པ་མཐོང་དཀའ།
ཨེའི་ཁྱེ་ནི་གྲུ་དཔོན་གྱི་སྡོད་ཁང་ནང་མལ་ཁྲི་ཞིག་གི་སྟེང་ན་གན་རྐྱལ་དུ་ཉལ་ཡོད་ཅིང་།
མོའི་རྐང་འགྲམ་དུ་ཐ་མན་གོ་བསྡད་འདུག ཁྱོ་ཤུག་འདི་གཉིས་ཕན་ཚུན་ལ་ཁ་བརྡ་མེད་
པར་ཡུན་རིང་ལུས།
“ཐ་མན་གོ” ཨེའི་ཁྱེས་ད་གཟོད་ཁ་གྲགས་བྱུང་། མོ་ན་རེ། “ཁྱོད་ཀྱིས་སྡུག་མྱངས་
སོང་།འདི་ཐམས་ཅད་ངའི་ཕྱིར་དུ་རེད …………”
“སྐྱོན་མི་འདུག” ཐ་མན་གོས་དེ་ལྟར་བཙན་ཚུགས་ཀྱིས་ལན་བཏབ་པ་དང་།
ཁོའི་ལག་ཏུ་བག་ལེབ་སྐམ་པོའི་ཕྱེད་ཀ་ཞིག་ལྷག་འདུག་པ་དེ་མལ་ཁྲིའི་སྟེང་གི་ཆུང་མའི་
འགྲམ་དུ་གཡུགས།
“ཁྱོད་རང་ཉིད་ལ་བསྐྱུར་ན་བཟང་།” ཨེའི་ཁྱེས་བག་ལེབ་སྐམ་པོ་དེ་ག་ལེར་ཕར་
ལ་བསྣུར་ནས་འདི་ལྟར་བཤད། “ད་ནི་ང་ལ་ལྟོགས་ཚོར་མི་འདུག ཡང་གཅིག་བཤད་ན་
ང་ནི་འཆི་ལ་ཉེ་བས་འདི་ཟ་དོན་ཅི་ཡོད།"
ཐ་མན་གོས་ལན་ཅི་ཡང་མ་བཏབ། ཁོ་རང་ཡར་ལངས་ཏེ་གོམ་འགྲོས་འཁྱར་འཁྱོར་
ངང་གྲུ་གཅལ་སྟེང་དུ་སོང་ཞིང་ཆག་ཟིན་པའི་དར་ཤིང་གི་འགྲམ་དུ་ས་ལ་བསྡད། ཁོའི་
མགོ་བོ་བྲང་ངོས་སུ་འཕྱངས་ཡོད་དེ། ངག་ནས་གསལ་ལ་མི་གསལ་པའི་ཁྱིམ་རྒྱུད་ཀྱི་
དབྱངས་རྟ་ཞིག་གྲག་འོངས། གློ་བུར་དུ། རྒྱ་མཚོའི་རླབས་སྒྲ་དྲག་པོའི་ཁྲོད་ནས་འབོད་
སྐད་ཅིག་ཐོས་ཤིང་དུས་མཚུངས་སུ་འོད་ཀྱི་ཐིག་ལེ་ཞིག་ཀྱང་མིག་ལམ་དུ་སྣང་སོང་།དེར་
མཐུད་ཁོས་བསྟུད་མར་འབོད་སྒྲ་འགའ་ཐོས་པ་དང་གཡོར་གྲུ་ཆེན་པོ་ནག་ཡོར་བ་ཞིག་
ཁོའི་གྲུའི་འགྲམ་ལོགས་ནས་བཞུད་སོང་། བར་ཐག་ཤིན་ཏུ་ཉེ་བས་གྲུ་ཆེན་དེའི་གཡོར་
ཤིང་ཧ་ལམ་ཁོའི་སྤྱི་བོར་རེག་ལ་ཁད་ཅིག་བྱས། ཁོས་ཕ་རོལ་གྱི་དར་ཤིང་སྟེང་གི་གློག་
སྒྲོན་དེའི་འོད་ངོགས་སུ་མི་གཉིས་ཀྱི་ངོ་གདོང་མཐོང་བ་དང་དེ་གཉིས་ཀྱིས་ད་དུང་སྐད་
རྒྱག་བཞིན་ཡོད། ཡིན་ཡང་དྲག་རླུང་ཞིག་གིས་ཕ་རོལ་གྱི་གྲུ་དེའི་ཁ་ལོ་བསྒྱུར་བས་སྐད་
ཅིག་ཉིད་ལ་མུན་ནག་གི་ཁྲོད་དུ་མི་སྣང་བར་གྱུར། གྲུའི་སྟེང་གི་ལས་རེས་པས་དོན་རྐྱེན་
བྱུང་བའི་གྲུ་འདི་ཉིད་མཐོང་ཡོད་ཀྱང་སྲིད་མོད། རླུང་ཤུགས་དྲག་ཅིང་རྦ་རླབས་ཆེ་བས་
ཁོ་ཚོ་ཕྱིར་འཁོར་ཐབས་བྲལ། ཡུད་ཙམ་འགོར་རྗེས། ཐ་མན་གོས་སླར་ཡང་སྒྱོགས་ཆེན་
གྱི་མེ་འོད་མཐོང་བར་མ་ཟད་འབར་གས་བྱུང་བའི་སྒྲའང་ཐོས། དེར་མཐུད་ཁོས་ད་དུང་ཁ་
ཕྱོགས་གཞན་ཞིག་ནས་ཀྱང་སྒྱོགས་ཆེན་གྱི་མེ་འོད་མཆེད་པ་མཐོང་མོད་གྲག་རྒྱུ་ཅི་ཡང་
མི་འདུག དེའི་རྗེས་སུ་མཐོང་རྒྱུ་དང་ཐོས་རྒྱུ་གང་ཡང་མ་བྱུང་། ཕྱི་ཉིན། མཚོ་ངོས་སུ་
གཡོར་གྲུ་ཞིག་གི་གྲིབ་མ་ཙམ་ཡང་མི་མཐོང་ལ། ཐ་མན་གོ་ཡང་བསྐྱར་མལ་ཁྲིའི་སྟེང་དུ་
ཉལ་ཏེ་མིག་གཉིས་བཙུམས། མཚན་མོ་དེར། ཁོའི་ཆུང་མ་ཨེའི་ཁྱེ་འཇིག་རྟེན་དང་གཏན
དུ་གྱེས་སོང་།
དར་ཤིང་གསུམ་ཅན་གྱི་དབྱིན་ཇིའི་དམག་གྲུ “དགྲ་ལྷ་རྟགས” ཅན་གྱིས་རྒྱང་རིང་
དུ་དར་ཤིང་ཆག་ཅིང་བལྟས་ཚོད་ཀྱིས་བསྐྱུར་ཟིན་པ་ལྟ་བུའི་གྲུ་དེ་མཐོང་སྐབས་དུས་ཚོད་
ག་ཙམ་འགོར་ཡོད་པ་ཁོ་བོས་མི་ཤེས། དེ་དག་གིས་གྲུ་ཆུང་ཞིག་བཏང་སྟེ་གནས་ཚུལ་
ལ་བརྟག་པར་སོང་། གྲུའི་སྟེང་དུ་ཤ་ཟད་རུས་ཐུག་ཏུ་གྱུར་པའི་མི་རྒྱུད་ནག་པོའི་སྐྱེས་པ་
ཞིག་དང་ཤི་ཟིན་པའི་མི་རྒྱུད་ནག་པོའི་བུད་མེད་ཅིག་ཡོད། སྐྱེས་པ་དེའི་ཚོར་ཤེས་ཉམས
འདུག་མོད་དབུགས་ཀྱི་རྒྱུ་བ་ད་དུང་འགགས་མེད། དམག་གྲུའི་སྟེང་གི་ཕྱི་ནད་སྨན་པས་
ཁོ་ལ་བདག་སྐྱོང་དང་སྨན་བཅོས་བྱས་པ་རེད། “དགྲ་ལྷ་རྟགས” ཅན་གྱི་དམག་གྲུ་དེ་
ཁིང་སི་ཐོན lགྱི་གྲུ་ཁ་རུ་འབྱོར་སྐབས་ཐ་མན་གོའི་ལུས་སྟོབས་ཀྱང་སླར་སོས་འདུག ཁོ་
ལ་གནས་ཚུལ་དྲིས་པ་ན་ཁོས་ཤེས་པ་ཐམས་ཅད་སྦ་གསང་མེད་པར་བཤད། གླིང་ཕྲན་
སྟེང་གི་འདེབས་འཛུགས་ར་བའི་བདག་པོས་ཁོ་རང་ངོ་ལོག་བྱས་པའི་བྲན་གཡོག་ཏུ་ངོས་
བཟུང་སྟེ་འགག་གསོད་བྱེད་པར་འདོད་མོད། ཡིན་ནའང་ས་གནས་དེ་གའི་སྤྱི་ཁྱབ་ལྟ་
སྐུལ་པ་ནི་སྙིང་རྗེ་ཅན་ཞིག་རེད། དེས་ཐ་མན་གོ་བློ་ལ་བབས་ཏེ་ཁོ་ལ་ཁག་མེད་བསམ་
གྱིན་ཡོད་པར་མ་ཟད། དྲང་མོར་བཤད་ན་ཁོས་ལུགས་མཐུན་འགོག་སྲུང་གི་ཁེ་དབང་
བརྩོན་ལེན་བྱས་པ་ཙམ་ཡིན་ལ། བསད་པའི་མི་རྣམས་ཀྱང་ཧྥ་རན་སིའི་མི་རྐྱང་རྐྱང་ཡིན་
པས་སྐྱོན་མེད་པར་འདོད། དེ་ནས་མི་རྣམས་ཀྱིས་ཁོ་ལ་གཞུང་བཞེས་གནང་བའི་བྲན་
གཡོག་ཚོང་གྲུའི་སྟེང་གི་བྲན་གཡོག་ཚོར་ཐག་གཅོད་བྱེད་སྟངས་ལྟར་ཐག་གཅོད་བྱས་
ཏེ་རང་དབང་བྱིན། ཕྱོགས་གཞན་ཞིག་ནས་བཤད་ན་སྲིད་གཞུང་ལ་ཞབས་འདེགས་ཞུ་རུ་
བཅུག་པ་རེད། འོན་ཀྱང་ཉིན་རེར་སོའུ”དྲུག་གི་གླ་ཆ་ཡོད་པར་མ་ཟད་བཟའ་བཏུང་ཡང་
བཀོད་སྒྲིག་བྱེད་པ་ཡིན། ཁོའི་སྐྱེས་གཟུགས་ལེགས་ལ་དཔའ་ཉམས་དོད་པས་མདའ་ཤོག་
བདུན་ཅུ་དོན་ལྔ་པའི་མདའ་དཔོན་གྱི་བློར་བབས་ཏེ་རོལ་ཚོགས་ཀྱི་སྦུབ་ཆལ་རྡུང་མཁན་
ལ་བསྐོས། ཁོས་དབྱིན་སྐད་ཅུང་ཟད་ཤེས་པར་གྱུར་ནའང་སྐད་ཆ་མང་པོ་མི་སྨྲ། འོན་ཏེ།
རཱམ་ཆང་དང་ཐ་ཧྥེ་ཡའཐུང་ཚེ་ཆང་སྐྱོན་ཤིན་ཏུ་ཆེ་ལ། མཐར་གློ་བའི་ཚ་ནད་བྱུང་སྟེ་
སྨན་ཁང་དུ་ཤི།

སི་ཕེན་ནས་བཏང་བའི་འཕྲིན་པ།
ཕ་རི་སི་དུས་དེབ་ཁང་གི་མགོ་གཙོར་སྤྲིངས།
གཅིག

སྐུ་ཞབས་ལགས།
སི་ཕེན་དུ་གླང་འཛིང་ནི་སྔར་བཞིན་ཧ་ཅང་རྒྱུག་ཆེ། རྣམ་པ་འདིའི་རིགས་ནི་ཤིན་
ཏུ་གདུག་རྩུབ་ཆེ་བ་ཞིག་ཏུ་སྣང་བས་སི་ཕེན་གྱི་མཐོ་རིམ་སྤྱི་ཚོགས་སུ་གླང་འཛིང་ལ་
སྤྲོ་བ་ཡོད་ཚུལ་ལབ་ཚེ་ཞེ་མི་ཁྲེལ་བ་ཉུང༌། དེ་བས་རྒྱུ་མཚན་གལ་ཆེན་སྣ་ཚོགས་བཙལ་
ནས་དེར་འགྲེལ་བཤད་རྒྱག་པ་ཡིན་ཏེ། ཐོག་མར་འདི་ནི་མི་རིགས་ཀྱི་རོལ་རྩེད་ཅིག་
ཡིན་ཟེར། མི་རིགས་ཞེས་པའི་མིང་བརྡ་འདི་ཁོ་ནས་ཆོག་སྟེ་གུ་དོག་པའི་རྒྱལ་གཅེས་
རིང་ལུགས་ནི་སི་ཕེན་དུའང་ཧྥ་རན་སི་ནང་བཞིན་ཤུགས་དྲག དེ་ནས་ཁོ་ཚོས་རོམ་གྱི་
མི་རྣམས་ང་ཚོ་ལས་ཀྱང་གཏུམ་དྲག་ཆེ་སྟེ། དེ་དག་གིས་མི་དང་མི་ལ་འཛིང་རེས་བྱེད་དུ་
འཇུག་པ་རེད་ཅེས་སྨྲ། མཐར་དཔལ་འབྱོར་རིག་པ་བ་རྣམས་ཀྱིས་ཁ་གསབ་ཀྱི་ཚུལ་དུ།
ཡུལ་སྲོལ་འདི་ནི་ཞིང་ལས་ལ་ཕན་ཏེ།གླང་འཛིང་བྱེད་པའི་གླང་ཐུག་གི་རིན་གོང་ཧ་ཅང་
མཐོ་བས་ཕྱུགས་བདག་གིས་གླང་མང་དུ་གསོ་བར་བྱེད་ཅེས་བརྗོད་སྲིད། ངེས་དགོས་པ་
ཞིག་ནི་ཕོ་གླང་ཚང་མར་མི་རྟ་གཉིས་དང་འཛིང་རེས་བྱེད་རྒྱུའི་སྙིང་སྟོབས་ཡོད་པ་མིན་
ཏེ། གླང་ཐུག་ཉི་ཤུ་ལས་གླང་འཛིང་ར་བར་འགྲོ་ཐུབ་མཁན་གཅིག་གཉིས་ཙམ་མ་གཏོགས་
མེད་ཅིང་གཞན་རྣམས་ཞིང་ལས་ལ་གཞོལ་དགོས། ཁ་ནས་གླེང་མི་ཕོད་ནའང་ཅིས་ཀྱང་
ཁས་ལེན་དགོས་པའི་སྒྲུབ་བྱེད་ཅིག་ནི། གདུག་རྩུབ་ཆེ་མིན་གང་ཡང་རུང་སྟེ། གང་ལྟར་
མི་སེམས་ལ་རྣམ་པ་འདི་ནི་དེ་འདྲའི་སྤྲོ་སྐྱིད་ལྡན་ལ་ཡིད་དབང་འཕྲོག་པར་མ་ཟད།
ཟ་འཕྲུག་སློང་བ་ཞིག་ཡིན་པས་ཐེངས་དང་པོར་ལྟ་འདོད་ཀྱི་བློ་འགོག་ཐུབ་ཀྱང་ཐེངས་
གཉིས་པར་འགོག་ཐབས་བྲལ་བར་འགྱུར། ཕྱི་རྒྱལ་པ་རྣམས་ཐེངས་དང་པོར་གླང་འཛིང་
ལ་ལྟ་རུ་འགྲོ་དུས། ཞེན་ལོག་པའི་སེམས་ཁམས་ཤིག་དང་བཅས་ལྟ་སྐོར་པའི་འགན་
འཁུར་སྒྲུབ་ཆེད་ཡིན་མོད། འོན་ཀྱང་ངས་སེམས་ཐག་ཆོད་པ་ཞིག་ནི་ཕྱི་རྒྱལ་པ་དེ་དག་
འཕྲལ་མར་སི་ཕེན་པ་རྣམས་དང་འདྲ་བར་གླང་འཛིང་ལ་དགའ་བར་འགྱུར་ངེས། འདི་ནི་
མིའི་རིགས་ཀྱི་ངོ་ཚ་ཞིག་ཏུ་འདོད་ཆོག མ་གཞི་ནས་འཐབ་འཛིང་དང་དེའི་གདུག་རྩུབ་
རང་བཞིན་ལ་འགུགས་ཤུགས་ཁྱད་པར་བ་ཞིག་ཡོད་ལ། བདེ་འཇགས་ཀྱི་གནས་སུ་འཐབ་
འཛིང་ལ་ལྟ་མཁན་ཚོར་མཚོན་ན་ལྷག་ཏུ་དེ་འདྲ་ཞིག་རེད།
སེན·ཨོ་ཀུ་སཾ་ཐིན(Saint Aurelius Augustinus) གྱིས་བཤད་ན། ཁོ་རང་གཞོན་
དུས་སུ་གྲི་འཐབ་པ་རྣམས་ཀྱིས་ཕན་ཚུན་འཛིང་རེས་བྱེད་པར་སེམས་གཏིང་ནས་ཞེན་
པ་ལོག་པས་ལྟ་རུ་འགྲོ་མ་མྱོང་མོད། ཡིན་ཡང་གྲོགས་པོ་ཞིག་གིས་ཁོ་རང་གཞི་རྒྱ་ཆེ་བའི་
དམར་གསོད་ཅིག་ལ་ལྟ་རོགས་སུ་བཙན་གྱིས་ཁྲིད། ཁོས་འཁྲབ་སྟོན་དེའི་ཐོག་མཐའ་
བར་གསུམ་དུ་མིག་མི་འབྱེད་པའི་སེམས་ཐག་བཅད་པས། དང་ཐོག་ཁོས་ཁ་དན་ཚིག་ལ་
གནས་པར་བྱས་ཏེ་དོན་དག་གཞན་ལ་བསམ་བློ་གཏོང་བར་འབད། ཡིན་ནའང་ལྟ་མཁན་
རྣམས་ཀྱིས་གྲི་འཐབ་པ་གྲགས་ཅན་ཞིག་ས་རུ་འགྱེལ་བ་མཐོང་སྟེ་འཛིང་ར་ཡོངས་སུ་
འུར་སྒྲས་བཀང་བ་ན་ཁོས་གཞི་ནས་མིག་ཟུང་ཕྱེ་ཞིང་དེ་ནས་ཕྱིར་འཛུམ་མི་ཐུབ་པར་
གྱུར། དུས་དེ་ནས་བཟུང་ཡེ་ཤུའི་ཆོས་ལུགས་ལ་སྐྱབས་སུ་འགྲོ་བའི་བར་དུ། ཁོ་རང་གྲི་
འཐབ་ར་བའི་ནང་གི་ཆེས་སྤྲོ་སྣང་ཅན་གྱི་ལྟ་མཁན་ཞིག་ཏུ་གྱུར་སྐད།
འདི་འདྲའི་རླབས་ཆེན་གྱི་དམ་པ་ཞིག་གླེང་རྗེས་རང་ཉིད་གླེང་ན་ཅུང་ཟད་དོགས་
མི་བདེ་བ་ཞིག་ཏུ་སྣང་མོད། འོན་ཀྱང་ཁྱེད་ཀྱིས་ཤེས་སྲིད་དེ། ང་ལ་དམུ་རྒོད་རྣམས་ཀྱི་སྤྲོ་
སྣང་དེ་འདྲ་མེད།ཐེངས་དང་པོར་མ་ཏེ་རིའི་གླང་འཛིང་ར་བར་འགྲོ་སྐབས། ངས་རང་ཉིད་
ཀྱིས་ཁྲག་དམར་ཆིལ་ཆིལ་གྱི་རྣམ་པ་མཐོང་ཚེ་སེམས་ཀྱིས་མི་བཟོད་པར་སྙམ་ཞིང་། ལྷག་
པར་དུ་ཚོད་འཛིན་བྲལ་བའི་སེམས་ཁམས་ཀྱིས་ང་རང་ཟུར་བཞུགས་ཁང་དུ་བསུ་མཁན་
ཏེ་སྙིང་རྗེ་ཡོངས་སུ་བོར་བའི་གླང་འཛིང་ལ་དགའ་མཁན་གང་དེའི་མདུན་དུ་བཞད་གད་
བསླངས་ཨེ་འགྲོར་སྐྲག་མོད། དོན་དངོས་སུ་དེ་ལྟར་མ་ཡིན་ནོ། །ཐོག་མར་ཐོན་པའི་གླང་
ཐུག་དེ་བསད་རྗེས་ང་རང་གཞི་ནས་འགྲོ་མི་འདོད་པར་གྱུར། བསྟུད་མར་ཆུ་ཚོད་གཉིས་
སོང་ཡང་ང་ལ་ཆད་སྣང་ཅི་ཡང་མ་བྱུང་ལ། འཇིག་རྟེན་སྟེང་གི་སྐྱོ་གར་གང་ཞིག་གིས་
ཀྱང་དེ་འདྲའི་སྤྲོ་སྣང་ཞིག་སྟེར་མྱོང་མེད། དེ་བས་སི་ཕེན་དུ་སྡོད་རིང་ངས་གླང་འཛིང་
ལ་ལྟ་བའི་གོ་སྐབས་གཅིག་ཀྱང་འཆོར་དུ་མ་བཅུག ངོ་ཚ་འོས་པ་ཞིག་ཡིན་ནའང་
ཅིས་ཀྱང་ཁས་ལེན་དགོས་ཏེ། རྭ་རྩེར་ཤིང་ཟླུམ་བསྐོན་པའི་གླང་ཐུག་ལ་འགྲན་བཙུགས་
ནས་ཁོང་ཁྲོ་སློང་བའི་མི་གླང་གཉིས་ཀྱི་འཐབ་འཛིང་ལས་ང་ནི་འཛིང་རེས་བྱས་ཏེ་གླང་
ཐུག་གསོད་པ་ལ་ལྟ་རྒྱུར་དགའ། དེ་བཞིན་དུ་མི་དང་མིས་ཤི་འཛིང་དང་མདུང་རྩེར་ཨ་
ལོང་བསྐོན་པའི་རྩལ་འགྲན་གཉིས་ལའང་ཁྱད་པར་ཡོད་པ་མ་ཡིན་ནམ། གླང་འཛིང་གི་
རིགས་དེ་གཉིས་ཤིན་ཏུ་འདྲ་ནའང་སྔ་མ་ནི་ཧ་ལམ་མི་ལ་ཉེན་ཁ་ཅི་ཡང་མེད།
གླང་འཛིང་མ་བྱས་པའི་སྔ་ཉིན་ཙམ་ནས་འདུ་ལོང་ཧ་ཅང་ཆེ། གློ་བུར་བའི་དོན་རྐྱེན་
མི་འབྱུང་ཆེད། གླང་ཐུག་དག་མཚན་མོར་སླེབས་ན་ད་གཟོད་གླང་འཛིང་ར་བའི་ཕྱུགས་རའི་
ནང་དུ་འདེད་ངེས། གླང་འཛིང་མ་བྱས་པའི་སྔ་ཉིན་དུ་དེ་དག་གྲོང་ཁྱེར་མ་ཏེ་རི་དང་ཐག་
མི་རིང་བའི་རྩྭ་ར་ཞིག་ཏུ་ལྷན་དུ་འཚོ་སྐྱོང་བྱེད་ཅིང་། རྒྱང་རིང་ནས་ཡོང་བའི་གླང་ཐུག་
དེ་དག་ལ་ལྟ་བ་ནི་མི་རྣམས་འཆམ་འཆམ་དུ་འགྲོ་བའི་དམིགས་ཡུལ་གཙོ་བོར་གྱུར་ཡོད་
པས། ཤིང་རྟ་འཁོར་ལོ་དང་སྐྱ་མི། རྐང་ཐང་དུ་བགྲོད་མཁན་མང་པོ་རྩྭ་རའི་ཕྱོགས་སུ་བསྐྱོད་
པ་ཡིན། ན་གཞོན་མི་ཉུང་བ་ཞིག་གིས་སྐབས་གླགས་འདི་དང་བསྟུན་ནས་ཨན་ད་ལུའུ་སི་
ཡ(Andalusia)ཡི་འབྲིང་རིམ་དང་དམའ་རིམ་སྤྱི་ཚོགས་ཀྱི་ལུགས་གསར་ལྭ་བ་གྱོན་ཏེ། ང་
ཚོའི་དུས་རྒྱུན་གྱི་གྱོན་ཆས་དཀྱུས་མས་བསྐྲུན་མི་ཐུབ་པའི་གཟབ་རྒྱས་ཀྱི་རྣམ་པ་ཞིག་མིག་
མདུན་དུ་བཤམས་ངེས། གཞན་ཡང་འཆམ་འཆམ་དུ་འགྲོ་བ་འདིར་ཉེན་ཁ་མེད་པ་གཏན་
ནས་མ་ཡིན་ཏེ། གླང་ཐུག་རྣམས་ནི་རྒྱ་ཡན་དུ་བཏང་ཡོད་པ་ལས་གླང་རྫིས་ཁ་ལོ་སྒྱུར་དཀའ།
དེ་བས་མཚར་སྣང་ཅན་དག་གིས་རང་ཉིད་ཀྱི་བྱ་ཐབས་ལ་བརྟེན་ནས་གླང་རྭ་ལ་གཟུར་དགོས།
སི་ཕེན་གྱི་གྲོང་ཁྱེར་ཕལ་ཆེ་བར་གླང་འཛིང་ར་བ་ཡོད། བཟོ་སྐྲུན་དེ་དག་ནི་ཧ་ཅང་
ཐབས་ཆག་དང་རྩིང་པོ་ཡིན་ཏེ། སྤྱིར་བཏང་ཤིང་ལེབ་བསྒྲིགས་པའི་ཁང་ཆེན་འབའ་ཞིག་
རེད། འོན་ཀྱང་རོན་ཏ(Ronda)གླང་འཛིང་ར་བ་ནི་ཁྱད་པར་བ་ཞིག་སྟེ་ཐམས་ཅད་རྡོ་
ཡིས་བཟོས་འདུག ཐུའུ་ཨེན་ཏེར་ཏེན — ཧྥ་རོན་ཧྭ་བཙན་རྫོང་ལ་སྒོ་གཅིག་དང་སྒེའུ
ཁུང་འགའ་ཡོད་པས་ཡུལ་ཝེ་སྀ་འྀ་ཧྥ་ལི་ཡའི╚ གནའ་བོའི་བཙན་རྫོང་བརྗིད་ཤོས་སུ་གྱུར་
ཡོད་པ་བཞིན་དུ། སི་ཕེན་ཡོངས་སུ་གླང་འཛིང་ར་བ་འདི་ཁོ་ན་ཆེས་བརྗིད་ཉམས་དོད་པ་
ཞིག་རེད། འོན་ཀྱང་འཁྲབ་སྟོན་བྱས་པ་ཡག་པོ་ཡོད་ཚེ་འཁྲབ་རའི་བཟང་ངན་གང་འདྲ་
ཞིག་ཡིན་ཡང་ཅི་ལ་སྐྱོན།
མ་ཏེ་རིའི་གླང་འཛིང་ར་བར་ཧ་ལམ་ལྟ་མཁན་བདུན་སྟོང་ཙམ་ཤོང་ཐུབ་ལ། ཁོ་ཚོ་
སྒོ་མང་པོའི་ནང་ནས་ཕར་འགྲོ་ཚུར་འོང་བྱ་ཆོག་པས་འཚང་ཀ་རྒྱག་མི་དགོས། ཤིང་དང་
རྡོ་བའི་རྐུབ་སྟེགས་ཡོད་ལ། ཟུར་བཞུགས་ཁང་ཁ་ཤས་སུ་རྐུབ་བཀྱག་རྒྱབ་བསྙེས་མའང་
སྣང་། རྒྱལ་པོ་ནི་གནམ་བདག་ཆོས་ལུགས་ལ་དད་ཅིང་ཁོང་གི་ཟུར་བཞུགས་ཁང་ཁོ་ནར་
རྒྱས་སྤྲོས་ཆེ་ཙམ་བྱས་ཡོད།
གླང་འཛིང་བྱེད་སའི་མཐའ་འཁོར་དུ་མཐོ་ཚད་ལ་ཁྲུ་ལྔ་དང་ཕྱེད་ཀ་ཙམ་གྱི་ཤིང་ར་
བཀན་མོ་ཞིག་བརྒྱབ་ཡོད། ཤིང་རའི་མཐའ་གཉིས་སུ་ས་ངོས་ལས་ཁྲུ་དོ་ཙམ་གྱིས་མཐོ་
ཞིང་ནང་ཕྱོགས་སུ་འབུར་བའི་ཆ་ཞིག་ཡོད་ལ་རྐང་པ་འཛུགས་བྱེད་དམ་རྐང་རྟེན་ལྟ་བུ་
ཞིག་རེད། དེར་བརྟེན་ནས་གླང་ཐུག་གིས་བདས་པའི་གླང་འཛིང་པ་གང་དེ་ལས་སླ་པོས་
ཤིང་རའི་ཕྱི་ལ་བརྒལ་ཐུབ། བགྲོད་ལམ་དོག་པོ་ཞིག་གིས་གླང་འཛིང་ར་བ་དང་ལྟད་མོ་
པའི་གཟིགས་སྟེགས་གཉིས་སོ་སོར་ཕྱེ་ཡོད། ལྟ་མཁན་རྣམས་ཀྱི་ཐེམ་སྐས་འདུག་སྟེགས་
ནི་ཤིང་ར་དང་མཉམ་ཞིང་། ད་དུང་བདེ་འཇགས་ལ་གཞིགས་ཏེ་ཤིང་དུམ་སྦོམ་པོའི་སྟེང་
དུ་ཐག་པ་ཉིས་སྐྱས་དཀྲིས་ཏེ་ར་བརྒྱབ་ཡོད། སྔོན་འགོག་གི་བྱེད་ཐབས་འདི་ལག་བསྟར་
བྱས་ནས་ལོ་འགའ་ལས་འགོར་མེད་དེ། ཐེངས་ཤིག་ལ་གླང་ཐུག་ཅིག་ཤིང་ར་ལས་བརྒལ་
བར་མ་ཟད་གཟིགས་སྟེགས་སྟེང་དུ་བརྒྱུགས་ཏེ་མཚར་སྣང་ཅན་གྱི་མི་མང་པོ་ཤི་ལ་ཁད་
དུ་བཏང་མྱོང་། དེ་བས་མི་རྣམས་ཀྱིས་ཐག་པས་ར་བརྒྱབ་ན་དེ་མཚུངས་ཀྱི་གནས་ཚུལ་
ཡང་བསྐྱར་འབྱུང་བར་སྔོན་འགོག་བྱེད་ཐུབ་པར་སྙམ་ཡོད།
གླང་འཛིང་བྱེད་སར་འགྲོ་སའི་སྒོ་བཞི་ཡོད། དེའི་ནང་གི་གཅིག་ནི་ཕྱུགས་ར་དང་
སྦྲེལ་ཞིང་གཅིག་ནི་གླང་ཐུག་བཤའ་སའི་བཤས་ར་དང་སྦྲེལ་ཡོད། གཞན་གཉིས་ནི་སྐྱོ་
གར་འདིའི་འཁྲབ་སྟོན་པ་གཙོ་བོ་སྟེ་མི་རྣམས་འགྲོ་ས་རེད།
གླང་འཛིང་མ་བྱས་པའི་སྔོན་ལ། གླང་འཛིང་པ་རྣམས་གླང་འཛིང་བྱེད་ས་དང་སྦྲེལ་
བའི་ཁང་པ་ཞིག་ཏུ་འདུ་ཞིང་ཁང་པ་དེ་རྟ་ར་དང་ཐག་ཧ་ཅང་ཉེ། ཐག་ཅུང་རིང་སར་སྨན་
ཁང་ཞིག་ཡོད་ལ། དེར་ཕྱི་ནད་ཚན་ཁག་གི་སྨན་པ་ཞིག་དང་ཆོས་དཔོན་ཞིག་གིས་བཀའ་
ལ་བསྒུགས་ནས་རྨས་མ་སྐྱོབ་བཅོས་བྱེད་པར་གྲ་སྒྲིག་གནང་ཡོད།
གླང་འཛིང་པ་རྣམས་འདུ་སའི་ཁང་པ་དེའི་ནང་ཚོན་བཏང་བའི་འཕགས་མའི་སྐུ་
བརྙན་ཞིག་ཡོད་ལ། མདུན་དུ་མཆོད་མེ་རྐང་འགའ་བསྒྲོན་འདུག དེའི་གཤམ་གྱི་ཅོག་
ཙེའི་སྟེང་སོལ་བས་བཀང་བའི་མེ་ཐབ་ཆུང་ཆུང་ཞིག་ཡོད། གླང་འཛིང་པ་རྣམས་ནང་དུ་
སླེབས་མ་ཐག་ཐོག་མར་འཕགས་མའི་སྐུ་བརྙན་ལ་ཕྱོགས་ཏེ། ཞྭ་མོ་ཕུད་ནས་ངག་དམའ་
མོས་ཤབ་ཤུབ་ཏུ་གསོལ་འདེབས་བྱེད་པ་དང་། དེའི་རྗེས་གློ་ཁུག་ལས་སི་གར་ཐ་མག་རྐང་
གཅིག་བླངས་ཏེ་མེ་ཐབ་ཆུང་ཆུང་དེར་བརྟེན་ནས་མེ་བགོ་བར་བྱེད། དེ་ནས་དུ་བ་འཐེན་
ཞོར་དུ་རོགས་ཟླ་རྣམས་དང་ཁོ་ཚོའི་སར་ཡོང་སྟེ་འཛིང་བྱའི་གླང་ཐུག་གང་དེའི་སྐོར་
གླེང་བའི་གླང་འཛིང་ལ་དགའ་མཁན་རྣམས་ལ་ཁ་བརྡ་བྱེད་པ་རེད།
སྐབས་འདིར་རྟ་ཕོར་ཞོན་ནས་གླང་ཐུག་ལ་མདུང་གིས་བསྣུན་མཁན་དག་གིས་ར་
སྐོར་ནང་མར་རྟ་ཕོར་བཅིབས་ནས་ཚོད་ལྟ་བྱེད་ངེས། ཁོ་ཚོས་རྟ་ཕོར་ལྕག་གིས་བྲབས་ཏེ་
མདུན་དུ་རྒྱུག་ཅིང་། མདུང་གི་དོད་དུ་དབྱུག་པ་བཟུང་ནས་རྩིག་ངོས་སུ་སྣུན་པར་བྱེད་པ་
དང་གཞི་གནས་དེར་བྱས་ཏེ། རྩིག་འགྲམ་དུ་མགྱོགས་མྱུར་ངང་རྟ་ཁ་ཕྱིར་སྐོར་བར་སྦྱོང་
བརྡར་བྱེད་པ་ཡིན། སྦྱོང་བརྡར་བྱེད་སྟངས་འདི་ནི་ངལ་བ་འབྲས་མེད་ཅིག་མིན་པ་ཅུང་
ཙམ་ནས་ཁྱེད་ཀྱིས་རྟོགས་སྲིད། འདིར་བཀོལ་བའི་རྟ་རྣམས་ནི་རིན་གོང་དམའ་མོས་ཉོས་
པའམ་བེད་མེད་དུ་ལུས་པའི་རྟ་སྡུག་འབའ་ཞིག་རེད། གླང་ཐུག་དང་ལྟ་མཁན་རྣམས་ཀྱི་
འབོད་སྒྲས་རྟ་ལ་འདྲོགས་སློང་བར་དོགས་ཏེ། མི་རྣམས་ཀྱིས་གླང་འཛིང་ར་བར་མ་འཛུལ་
གོང་དུ་རྟ་ཕོའི་མིག་ཟུང་སྒྲིབ་ཅིང་རྣ་བར་སོ་རས་རློན་པ་རྫོངས་པར་བྱེད།
གླང་འཛིང་ར་བར་འདུ་ལོང་ཧ་ཅང་ཆེ་སྟེ། གླང་འཛིང་མ་བྱས་པའི་ཡར་སྔོན་ཙམ་
ནས་འདུག་སྟེགས་ཐམས་ཅད་ལྟད་མོ་པས་ཁེངས་ཡོད་ལ། ཐེམ་སྐས་འདུག་སྟེགས་དང་
ཟུར་བཞུགས་ཁང་སོགས་སུ་མི་རྣམས་འཚང་ཀ་ཤིག་ཤིག་བྱེད། འདུག་གནས་གཉིས་ཡོད་
དེ་གྲིབ་སོ་ཅན་དེ་ནི་རིན་གོང་མཐོ་ཤོས་ཡིན་ལ་སྐྱིད་ཤོས་ཀྱང་ཡིན། ཉི་འོད་ཕོག་པའི་
གནས་དེར་རྒྱུན་པར་གླང་འཛིང་ལ་དགའ་མཁན་བསྲན་ཚུགས་ཅན་དེ་དག་འཚངས་
ཡོད། ལྟ་མཁན་རྣམས་ལས་བུད་མེད་ནི་སྐྱེས་པ་དང་བསྡུར་ན་ཤིན་ཏུ་ཉུང་ཞིང་ཕལ་ཆེ་
བ་སྒེག་འཆོས་ཅན་གྱི་བཟོ་མོ་དག་རེད། ཟུར་བཞུགས་ཁང་དུ་གྱོན་གོས་རྩ་ཆེན་གྱོན་པ་
འགའ་རེ་མཐོང་ཐུབ་མོད་ལོ་ན་གཞོན་པ་ཧ་ཅང་ཉུང་།ཉེ་ཆར། ཧྥ་རན་སི་དང་དབྱིན་ཇིའི་
སྒྲུང་གཏམ་དག་གིས་སི་ཕེན་གྱི་བུད་མེད་རྣམས་ལ་ཤུགས་རྐྱེན་ཐེབས་ཏེ། མོ་རང་ཚོ་མི་
རིགས་ཀྱི་སྲོལ་རྒྱུན་གྱོན་གོས་ལ་གཏན་ནས་མི་དགའ་བ་ཞིག་ཏུ་གྱུར་འདུག ངས་བསམ་
ན་ལྟད་མོ་འདིར་ལྟ་བར་ཆོས་དོན་གཉེར་མཁན་དག་བཀག་འགོག་བྱས་མེད་པ་འདྲ། འོན་
ཀྱང་ཆོས་གོས་གྱོན་མཁན་ནི་སེ་ཝིལ་ལཱ་རུ་གཅིག་མཐོང་བ་དེ་ཁོ་ན་ཉིད་དེ། ཕལ་ཆེ་བས་
ཆས་གོས་བསྒྱུར་ནས་ལྟ་རུ་ཡོང་བ་ཡིན་སྐད།
མདོ་འཛིན་པས་བརྡ་ཞིག་བཏང་བ་ན། ཉེན་དཔོན་ཞིག་མདུན་ན་འདོན་གྱི་ལྭ་བ་
གྱོན་པའི་ཉེན་རྟོག་པ་གཉིས་ཀྱིས་ཕེབས་རོགས་བྱས་ཏེ་འོང་བ་ཡིན། ཁོ་ཚོ་གསུམ་པོ་རྟ་
ཕོར་བཅིབས་ཡོད་ལ་ད་དུང་རྗེས་སུ་སྐྱ་དམག་རུ་ཁག་ཅིག་ཁྲིད་དེ། གླང་འཛིང་ར་བ་དང་།
གཟིགས་སྟེགས་དང་གླང་འཛིང་ར་བའི་བར་ཆོད་པའི་བགྲོད་ལམ་དོག་པོ་དེ་ནས་མི་
རྣམས་ཕར་སྐྲོད་པ་ཡིན། ཉེན་དཔོན་དང་རྗེས་འབྲང་བ་རྣམས་ཕེབས་ཤུལ་དུ། བཀའ་རྒྱ་
བསྒྲགས་མཁན་ཞིག་གིས་གཞུང་དཔང་པ་ཞིག་དང་ཉེན་རྟོག་པ་རྐང་ཐང་གཞན་འགའ་
ཁྲིད་ནས་གླང་འཛིང་ར་བའི་དཀྱིལ་དབུས་སུ་ཡོང་སྟེ་བརྡ་ཐོ་སྒྲོག་ཅིང་། འཛིང་རའི་ནང་
དུ་དངོས་རྫས་གཡུག་མི་ཆོག་ལ། སྐད་ཅོར་དང་ལག་བརྡ་གང་རུང་གིས་གླང་འཛིང་པར་
བར་ཆད་བཟོ་མི་ཆོག་ཅེས་པ་སོགས་སྒྲོག་པར་བྱེད། ཁོ་རང་སླེབས་མ་ཐག་སྔར་རྒྱུན་
ལྟར་གུས་སེམས་སྐྱེད་བྱེད་ཀྱི་མགོ་བརྗོད་དེ་འདི་ལྟར་གྱེར་ངེས། “དཀོན་མཆོག་གིས་
རྟག་ཏུ་ཐུགས་རྗེས་གཟིགས་ཡུལ་ང་ཚོའི་གཙོ་བདག་སྟེ། རྒྱལ་པོ་ལགས་ཀྱི་མཚན་ཐོག་
ནས…………” སྐབས་དེར་འདུ་ར་ཡོངས་སུ་ཤུ་སྒྲ་དང་སི་སྒྲས་ཁེངས་ཏེ་བསྡམ་རྒྱ་བསྒྲགས་
ཚར་རག་བར་དུ་མཚམས་མི་འཇོག་ལ། གནའ་ནས་ད་བར་དུ་བསྡམ་རྒྱ་དེར་བརྩི་སྲུང་
བྱེད་མཁན་མེད། གླང་འཛིང་ར་བ་ཁོ་ན་ཉིད་དུ་མི་དམངས་མང་ཚོགས་ཀྱིས་ད་གཟོད་
འཛེམ་བག་མེད་པར་མི་བཤད་དགུ་བཤད་དང་མི་ལས་དགུ་ལས་བྱས་ཆོག
གླང་འཛིང་པ་ལ་རིགས་གཉིས་ཡོད་དེ། རྟ་ལ་ཞོན་ཏེ་མདུང་རིང་ཐོགས་པའི་སྐྱ་
མི་གླང་འཛིང་པ་དང་རས་དམར་གཡུག་སྟེ་གླང་ཐུག་ལ་བསྙད་བརྐོ་བའི་རྐང་ཐང་གླང་
འཛིང་པ་གཉིས་ཡིན། ཕྱི་མ་ལའང་མདུང་ཐུང་འཕེན་མཁན་ཞིག་དང་གྲི་ཡིས་བསྣུན་
མཁན་གཉིས་ཡོད་དེ། གཤམ་ནས་ངས་ཞིབ་ཏུ་བརྗོད་ངེས། གླང་འཛིང་པ་འདི་ཚང་མས་
ཨན་ད་ལུའུ་སི་ཡའི་གྱོན་ཆས་གྱོན་འདུག་སྟེ། བཟོ་ལྟ་ནི《སེ་ཝིལ་ལཱའི་སྐྲ་བཞར་མཁན》
ནང་གི་ཧྥི་ག་རོ'དང་ཅུང་འདྲ། འོན་ཀྱང་སྐྱ་མི་གླང་འཛིང་པ་རྣམས་ཀྱིས་དོར་ཐུང་དང་
དར་བཏགས་རྐང་འབོལ་རིང་པོ་གྱོན་མི་སྲིད་ལ། བརླ་དང་ཉྭ་ལ་གླང་རྭས་རྨས་སྐྱོན་མི་
ཐེབས་ཕྱིར་ཀོ་བའི་དོར་མ་མཐུག་པོ་གྱོན་ཞིང་དེའི་སྟེང་ཤིང་ལེབ་ལྕགས་ཤན་མ་སྦྱར་ཡོད།
གོམ་པ་བགྲོད་སྐབས་སྐོར་རུ་ཞིག་དང་འདྲ་བར་རྐང་པ་གཉིས་བསྒྲད་དགོས་ལ། གལ་
སྲིད་ས་རུ་འགྱེལ་ཚེ་རྐང་ཐང་གླང་འཛིང་པ་ཞིག་གིས་ཡར་སློང་བ་ཡིན། ཁོ་ཚོའི་རྟ་སྒ་
ཤིན་ཏུ་མཐོ་སྟེ་ཐུར་ཁེའི་ལུགས་དང་མཚུངས། ཡོབ་ཆེན་ནི་ལྕགས་ཡིན་ལ་ཞིང་པའི་ཤིང་
ལྷམ་དང་འདྲ་བར་རྐང་པ་ཧྲིལ་པོ་བཏུམ་འདུག རྟ་ཕོར་བདེ་བླག་ངང་ཁ་ལོ་བྱེད་ཆེད་
ཁོ་ཚོའི་རྟ་ཚེརགྱི་སྟེང་དུ་སོར་གསུམ་ཅན་གྱི་འཛེར་མ་གཉིས་བསྣན་འདུག
ལག་གི་མདུང་རིང་སྲ་ཞིང་སྦོམ། མདུང་སྣེ་ལྕགས་ཡིན་ལ་རྩེ་མོ་ཤིན་ཏུ་རྣོ། འོན་ཀྱང་སྤྲོ་
དགའི་དུས་ཡུན་རིང་དུ་གཏོང་ཆེད་མདུང་སྣེར་ཐག་པས་དཀྲིས་ཡོད་པས་གླང་ཐུག་གི་
ལུས་སྟེང་དུ་ཧ་ལམ་སོར་དོ་ཙམ་མ་གཏོགས་ཟུག་མི་ཐུབ།
རྟ་ལ་ཞོན་པའི་ཉེན་རྟོག་པ་ཞིག་གིས་མཛད་སྒོའི་མདོ་འཛིན་པས་གཡུག་པའི་ལྡེ་
མིག་དེ་ཞྭ་མོའི་ནང་དུ་ལེན་པ་དང་། ལྡེ་མིག་དེས་ཟྭ་གང་ཡང་འབྱེད་མི་ཐུབ་མོད། འོན་
ཀྱང་ཉེན་རྟོག་པས་དེ་ཉིད་ར་སྒོ་འབྱེད་མཁན་གང་དེར་ཕྱིན་རྗེས་རྟ་ལ་ལྕག་གིས་བྲབས་
ཏེ་འཕྲལ་དུ་ཕར་ཆས་འགྲོ། གཟིགས་སྟེགས་སྟེང་གི་ལྟད་མོ་པས་ཤུ་སྒྲ་བསྒྲགས་ནས་གླང་
ཐུག་ཕྱུགས་ར་ལས་ཕྱིར་ཐོན་ཏེ་ཁོ་རང་བདའ་བཞིན་འདུག་ཅེས་པའི་བརྡ་སྟོན་ལ། ཀྱལ་
ཀ་འདི་ནི་གླང་འཛིང་བྱེད་ཐེངས་རེར་བསྐྱར་ཟློས་བྱེད་པ་ཡིན།
སྐབས་འདིར་མདུང་ཐོགས་གླང་འཛིང་པ་རྣམས་ཀྱིས་རང་གནས་སུ་སྟ་གོན་བགྱིས་
འདུག སྤྱིར་བཏང་གླང་འཛིང་བྱེད་སར་སྐྱ་མི་གཉིས་ཡོད་ལ། གཞན་གསུམ་གྱིས་ར་བའི་
ཕྱི་ན་གལ་ཏེ་ཤི་རྨས་ཀྱི་དོན་རྐྱེན་བྱུང་ཚེ་ནང་གི་མདུང་ཐོགས་གླང་འཛིང་པ་དེའི་ཚབ་
བྱེད་པར་གྲ་སྒྲིག་བྱས་ཡོད། རྐང་ཐང་གླང་འཛིང་པ་བཅུ་གཉིས་གླང་འཛིང་ར་བའི་གང་
སར་ཐར་ཐོར་དུ་གནས་ཤིང་ཕན་ཚུན་ལ་རོགས་རམ་བྱེད་ཐུབ་སའི་མཚམས་ན་ཡོད།
སྔ་མོ་ནས་གཟེབ་ནང་དུ་བསམ་གཟས་ཏེ་ཁོང་ཁྲོ་བསླངས་ཟིན་པའི་གླང་ཐུག་གང་
དེ་སྨྱོས་པ་ལྟར་གླང་འཛིང་ར་བར་རྒྱུག་ཡོང་། སྤྱིར་བཏང་ར་བའི་དཀྱིལ་དབུས་སུ་ཐོན་པ་
ན་ཧར་གྱིས་འགྱིང་ཞིང་རེ་ཞིག་འུར་ཟིང་གི་སྒྲ་དང་མཐའ་འཁོར་གྱི་རྣམ་པར་ཧད་འགྲོ།
གླང་ཐུག་གི་གཉའ་བར་ལྕགས་ཀྱུ་ཞིག་ཏུ་རས་སྐུད་ཡུག་གཅིག་མདུད་ཅིང་ལྕགས་ཀྱུ་དེ་
ཤ་སྐྱིའི་ནང་དུ་ཟུག་ཡོད། རས་སྐུད་ཀྱི་ཁ་དོག་གིས་གླང་ཐུག་གང་དེ་ཕྱུགས་ཁྱུ་གང་ནས་
ཡོང་བ་མཚོན་མོད། འོན་ཀྱང་གླང་འཛིང་ལ་དགའ་མཁན་ཉམས་མྱོང་ཅན་ཞིག་ཡིན་ཚེ་
གླང་ཐུག་དེ་མཐོང་བ་ཙམ་གྱིས་ཞིང་ཆེན་གང་དང་གླང་རྒྱུད་གང་ནས་ཡིན་པ་རྟོགས་ཐུབ།
རྐང་ཐང་གླང་འཛིང་པས་བེར་དམར་གཡུག་བཞིན་ཚུར་ཡོང་སྟེ་གླང་ཐུག་གང་དེ་
མདུང་ཐོགས་གླང་འཛིང་པའི་ཕྱོགས་སུ་འཁྲིད་རྩིས་བྱེད། གལ་སྲིད་གླང་རྒོད་གཏུམ་པོ་ཞིག་
ཡིན་ཚེ་ཚམ་ཚོམ་མེད་པར་ཁོ་ལ་གཟས་ནས་ཚུར་རྒོལ་བྱེད་པ་ཡིན་ལ། མདུང་ཐོགས་གླང་
འཛིང་པས་མདུང་རིང་མཆན་ལ་བཙིར་ཞིང་རྟ་ཁ་བསྒགས་ཏེ་གླང་ཐུག་ལ་བསྒུགས་ནས་
སྡོད་ཅིང་། གླང་ཐུག་གིས་མགོ་བོ་བསྒུར་ཏེ་རྡུང་གྲབས་བྱེད་པའི་སྐབས་གླགས་དང་བསྟུན་
ནས་མདུང་རིང་གིས་གཉའ་བར་སྣུན"པ་ཡིན། ཤེད་ཤུགས་ཡོད་རྒུ་བཏོན་ནས་སྣུན་པ་
དང་ཆབས་ཅིག རྟ་ཁ་གཡོན་དུ་དཀྱུས་ཏེ་གླང་ཐུག་གཡས་སུ་སྐྱུར་དགོས། གལ་སྲིད་བྱེད་
སྟངས་དེ་དག་ཡང་དག་པར་ལག་བསྟར་བྱ་ཐུབ་ན། གལ་ཏེ་མདུང་ཐོགས་གླང་འཛིང་པའི་
དཔའ་རྩལ་ཆེ་ཞིང་ཞོན་རྟར་ཡང་ཁ་ལོ་སྒྱུར་བདེ་ཚེ། གླང་ཐུག་གིས་རང་ཤུགས་ལ་ཚོད་མི་
ཟིན་པར་ཁོའི་འགྲམ་རྒྱུད་དུ་གཟུར་འགྲོ་བས་ཁོ་རང་རྨས་མི་ཐུབ། སྐབས་འདིར་རྐང་ཐང་
གླང་འཛིང་པའི་འགན་འཁྲི་ནི་གླང་ཐུག་ཚུར་བཀུག་སྟེ། མདུང་ཐོགས་གླང་འཛིང་པ་ཕར་
འབྲོ་བའི་གོ་སྐབས་བརྩོན་ལེན་བྱེད་དགོས། འོན་ཀྱང་དུད་འགྲོ་དེས་རྒྱུན་པར་རང་ཉིད་རྨས་
མཁན་གང་དེ་ངོས་ཟིན་ལ། འཕྲལ་དུ་ཁ་ཕྱིར་འཁོར་ཏེ་སྐྱ་མིའི་ཕྱོགས་སུ་བརྒྱུགས་ནས་རྭ་
ཅོས་རྟ་ཕོའི་གསུས་པར་བསྣུན་ཏེ་མི་རྟ་གཉིས་ཀ་ས་རུ་བསྒྱེལ་ངེས། དེ་ཙ་ན་རྐང་ཐང་གླང་
འཛིང་པ་རྣམས་མགྱོགས་པོར་བརྒྱུགས་ཡོང་སྟེ་རོགས་པ་བྱེད་ཅིང་། ལ་ལས་མདུང་ཐོགས་
གླང་འཛིང་པ་ཡར་སློང་བ་དང་ལ་ལས་གླང་ཐུག་གི་མགོ་ལ་བེར་དམར་གཡུག་སྟེ་ཕྱིར་ཁོ་
ཚོའི་ཕྱོགས་སུ་འགུགས། དེ་ནས་མགྱོགས་མྱུར་གྱིས་བྲོས་ཏེ་བདེ་རྩལ་འཁྱུག་པོས་ཤིང་རའི་
ཕྱི་རུ་བརྒལ་དགོས། སི་ཕེན་གྱི་གླང་ཐུག་རྣམས་རྟ་ཕོ་བཞིན་དུ་བང་རྩལ་མྱུར་བས། གལ་
སྲིད་རྐང་ཐང་གླང་འཛིང་པ་དེ་ཤིང་ར་དང་བར་ཐག་རིང་ཙམ་ཡོད་ཚེ་ཐར་བར་དཀའ། སྐྱ་
མི་གླང་འཛིང་པའི་ཤི་གསོན་ནི་རྐང་ཐང་གླང་འཛིང་པའི་བདེ་རྩལ་འཁྱུག་མིན་ལ་རག་
ལས་པས། ཁོ་ཚོ་ཉེན་ཁར་བརྒྱུད་ནས་ར་བའི་དཀྱིལ་དབུས་སུ་འགྲོ་བ་ཤིན་ཏུ་ཉུང༌། རྒྱ་ལ་དེ་
ལྟར་བྱས་ཚེ་ཁྱད་དུ་འཕགས་པའི་སྙིང་སྟོབས་ཅན་དུ་བརྩི།
མདུང་ཐོགས་གླང་འཛིང་པ་ཡར་ལངས་རྗེས། གལ་ཏེ་རྟ་ཕོ་ཡར་སློང་ཐུབ་ན་དེ་མ་
ཐག་ཡང་བསྐྱར་རྟ་ལ་ཞོན་ངེས། སྙིང་རྗེ་བའི་དུད་འགྲོ་དེ་ཁྲག་དམར་ཆིལ་ཆིལ་དུ་རྒྱུ་མ་
ས་ལ་དྲུད་ནས་སུག་བཞིའི་བར་དུ་དཀྲི་བཞིན་ཡོད་ཀྱང་ཁ་ཡ་བྱེད་མི་སྲིད། རྟ་ཕོ་གང་དེ་
ད་རུང་བགྲོད་ཐུབ་ན་ཡང་བསྐྱར་གླང་ཐུག་ལ་གདོང་གཏད་དགོས་ཀྱི་ཡོད། གལ་སྲིད་ས་
རུ་འགྱེལ་ཏེ་ལངས་རྒྱུ་མེད་ན། མདུང་ཐོགས་གླང་འཛིང་པས་མྱུར་དུ་ར་བའི་ཕྱི་ནས་རྟ་ཕོ་
གཞན་ཞིག་ཞོན་ཏེ་འཕྲལ་མར་ཕྱིར་ཡོང་ངེས
ཁོ་བོས་གོང་དུ་བརྗོད་ཟིན་ཏེ། མདུང་རིང་གིས་གླང་ཐུག་ལ་རྨས་སྐྱོན་ཡང་མོ་མ་
གཏོགས་བཟོ་མི་ཐུབ་པས་ཁོང་ཁྲོ་སློང་བ་ཙམ་གྱི་བྱེད་ནུས་ལས་ཐོན་མི་ཐུབ། འོན་ཏེ། མི་
རྟ་གཉིས་ལ་རྡུང་ཁ་བརྒྱབ་པའི་རང་སྟེང་གི་འགུལ་སྐྱོད་དང་། ལྷག་པར་དུ་སུག་བཞི་ཐོལ་
གྱིས་ས་ལ་བགྲད་དེ་བསྡད་པའི་ལྡོག་ཤུགས་ཀྱིས་དེ་མ་ཐག་གླང་ཐུག་ཐང་ཆད་པར་བྱས་
འགྲོ། མདུང་རིང་བསྣུན་ཤུལ་གྱི་ན་ཟུག་དེས་ཀྱང་གླང་རྒོད་ཀྱི་སྤོབས་པ་ཉམས་དམས་སུ་
བཏང་ཡོད་པས་ད་ནི་རྟ་ལ་ཕར་རྒོལ་བྱེད་མི་ཕོད་དེ། གླང་འཛིང་ལས་རིགས་ཀྱི་ལོགས་
སྐད་ལྟར་བརྗོད་ན “བཙན་འཛུལ” མི་བྱེད་དོ། །འོན་ཀྱང་གླང་ཐུག་གང་དེ་སྟོབས་ཆེན་
ཞིག་ཡིན་ན་བསྟུད་མར་རྟ་ཕོ་བཞི་ལྔ་ཙམ་བསད་འགྲོ་ལ། སྐབས་དེར་མདུང་ཐོགས་གླང་
འཛིང་པས་ངལ་གསོས་པ་ན། གླང་འཛིང་ར་བར་གླང་ཐུག་ལ་མདུང་ཐུང་འཕེན་དགོས་
པའི་བརྡ་རྟགས་སྟོན་པ་རེད།
མདུང་ཐུང་ནི་ཁྲུ་དོ་དང་ཕྱེད་ཀ་ཙམ་གྱི་དབྱུག་པའི་སྟེང་དུ་དྲས་དྲུབ་བྱས་པའི་ཤོག་
བུས་དཀྲིས་ཤིང་། སྣེ་མོའི་གཟེར་མགོ་རྣོན་པོའི་སྟེང་དུ་ཤ་ཟུངས་ཡོད་ལ། དེ་ནི་མདུང་
ཐུང་ཤ་ལ་ཟུག་ན་ཕྱིར་མི་ལྷུང་ཆེད་རེད། རྐང་ཐང་གླང་འཛིང་པས་ལག་པ་གཡས་གཡོན་
གཉིས་སུ་མདུང་ཐུང་རེ་བཟུང་ཡོད། ཆེས་གདེང་འཁེལ་བའི་སྤྱོད་ཐབས་ནི་གླང་ཐུག་གི་
རྒྱབ་ཕྱོགས་ནས་ག་ལེར་ཉེ་བར་བཅར་བ་དང་། དེ་ནས་མདུང་ཐུང་ཕན་ཚུན་བརྡབས་
པའི་སྒྲ་ཡིས་གླང་ཐུག་ལ་འདྲོགས་སློང་དགོས། གླང་ཐུག་དངངས་འཚབ་དང་བཅས་ཁ་
ཕྱིར་འཁོར་ཏེ་ཚམ་ཚོམ་མེད་པར་ཕར་ཕྱོགས་སུ་རྒྱུག་པར་བྱེད། གླང་འཛིང་པ་དང་ཐུག་
ལ་ཉེ་སྐབས་གླང་ཐུག་གིས་མགོ་བོ་བསྒུར་ཏེ་རྭ་ཡིས་སྣུན་པ་དང་། རྐང་ཐང་གླང་འཛིང་
པས་སྐབས་གླགས་དེ་དང་བསྟུན་ནས་གླང་ཐུག་གི་སྐེའི་གཡས་གཡོན་དུ་མདུང་ཐུང་
གཉིས་ཀ་རྡེབ་པར་བྱེད། གང་དེ་གླང་ཐུག་དང་བར་ཐག་ཤིན་ཏུ་ཉེ་དགོས་ལ། ཧ་ལམ་གླང་
རྒོད་ཀྱི་རྭ་སྣེའི་མཚམས་སུ་ད་གཟོད་དེ་ལྟར་སྒྲུབ་ཐུབ།དེར་མཐུད་གཟུར་ཙམ་བྱས་ཏེ་གླང་
ཐུག་ཕར་ཕྱོགས་སུ་ཤོར་བ་ན་རང་ཉིད་ཤིང་རའི་འགྲམ་གྱི་བདེ་འཇགས་ཡིན་སར་འབྲོ་
དགོས། ལྷོད་གཡེང་ཏོག་ཙམ་བྱེད་པའམ་ནེམ་ནུར་ཅུང་ཟད་བྱས་ཚེ་རང་སྲོག་འཆོར་ཡང་
སྲིད་མོད། ཡིན་ནའང་ཉམས་མྱོང་ཅན་དག་གིས་མདུང་ཐུང་འཕེན་པ་ནི་ཉེན་ཁ་ཆེས་
ཆུང་བའི་བྱ་སྤྱོད་ཅིག་ལ་བརྩི་བ་རེད། གལ་སྲིད་གླང་ཐུག་ལ་མདུང་ཐུང་འཕེན་སྐབས་
སྟབས་མ་ལེགས་པར་ས་རུ་འགྱེལ་ཚེ། གཏན་ནས་ཡར་ལངས་མི་རུང་བར་འགྱེལ་སའི་ཁ་
མལ་དེར་འགུལ་མེད་དུ་འདུག་དགོས། གླང་རྒོད་ཀྱིས་ཐུར་ལ་མི་རྡུང་། དེ་ནི་ཁོང་ཡངས་
དཀྱེལ་ཆེ་བྱས་པ་མིན་པར་མདུན་ཕྱོགས་སུ་རྒྱུག་སྐབས་མིག་གཉིས་བཙུམ་ཡོད་པས།
མིའི་ལུས་སྟེང་དུ་བརྒལ་སྐབས་ཅི་ཡང་མ་མཐོང་བ་རེད། འོན་ཀྱང་སྐབས་ལན་རེར་རྒྱུག་
མཚམས་བཞག་སྟེ་སྣོམ་ཙམ་བྱེད་པ་ནི་ཕལ་ཆེར་གླང་འཛིང་པ་དེ་ཤི་ཡོད་མེད་ལ་ལྟ་བ་
འདྲ། དེ་ནས་ཕྱིར་ནུར་ཙམ་བྱས་ཏེ་མགོ་བོ་བསྒུར་ནས་མི་དེ་རྭ་མགོར་ལེན་རྩིས་བྱེད་ངེས།
སྐབས་དེར་མདུང་ཐུང་འཕེན་མཁན་གྱི་རོགས་ཟླ་རྣམས་ཕྱོགས་གཅིག་ཏུ་རུབ་ཡོང་ལ། ཉེ་
བར་བཅར་ཚེ་གླང་ཐུག་གིས་བེམ་པོར་སྙམ་པའི་མི་དེ་སྐྱུར་སྲིད།
གླང་ཐུག་གང་དེ་གཉོད་ཆུང་དུ་གྱུར་པའམ་གཏན་ཁེལ་ལྟར་མདུང་རིང་ཐེངས་བཞི་
ལ་ཁ་རི་ཁ་ཐུག་གིས་དང་ལེན་མ་བྱས་ཚེ། དེར་ཉེས་ཁྲིམས་གཞན་ཞིག་གཅོད་པར་ལྟད་
མོ་པ་དང་རྒྱལ་པོ་ཚང་གི་ཁྲིམས་དཔོན་ཚང་མ་མ་བགྲོས་གཅིག་མཐུན་ཡིན། དེ་ནི་ཁྲིམས་
ཆད་ཡིན་ལ་ཁོང་ཁྲོའི་མེ་ལྕེ་སྦར་བྱེད་ཀྱང་ཡིན་ཏེ། མི་རྣམས་ཀྱིས་ཕྱོགས་བཞི་མཚམས་
བརྒྱད་ནས “མེ” “མེ” ཞེས་སྐད་འབོད་བྱེད་པ་ན། རྐང་ཐང་གླང་འཛིང་པའི་ལག་ཏུ་
འཇོག་པ་ནི་མཚོན་ཆ་རང་ག་བ་ཞིག་མིན་པར་ཤོག་སྦག་བཏགས་པའི་མདུང་ཐུང་ཞིག་
ཡིན་ལ། མདུང་རྩེ་རུ་མེ་སྦར་ཟིན་པའི་སྨྲ་བ་ཞིག་དཀྲིས་ཡོད། གལ་སྲིད་གླང་ཐུག་གི་ཤ་
གསེང་དུ་ཟུག་ཚེ་སྤྲ་བ་ཕྱིར་དེད་དེ་ཤོག་སྦག་གི་མེ་རྟར་ཐུག་ཅིང་། ཤོག་སྦག་ལ་མེ་འགོས་
རྗེས་མེ་ལྕེ་གླང་ཐུག་གི་ཕྱོགས་སུ་མཆེད་དེ་ཤ་སྐྱི་ཚིག་པ་ན། དེས་ཚ་ཟུག་མ་བཟོད་པར་
གནམ་ལྡིང་ས་ལྡིང་བྱས་ཏེ་ལྟད་མོ་པར་དགའ་བ་བསྐྱེད་ངེས། གཏོས་ཆེ་བའི་སྲོག་ཆགས་
ཤིག་ཁྲོས་ཏེ་ཁ་ནས་ལྦུ་བ་འཕྱུར་བཞིན་སྲོག་བསྡོས་ཀྱིས་མེ་ཅན་གྱི་མདུང་ཐུང་གཡུག་
རྩིས་བྱེད་ཅིང་། མེ་དང་དུ་བའི་ཀློང་དུ་ན་ཟུག་གིས་མཆོང་ལྡིང་བྱེད་པ་ནི་ཡིད་སྤྲོ་ཞིང་
ལྟ་ན་སྡུག་པ་ཞིག་རེད། སྙན་ངག་པ་རྣམས་ཀྱིས་ཇི་ལྟར་བྲིས་ནའང་ངས་བཤད་འདོད་པ་
ནི། ཁོ་བོས་ལྟ་ཞིབ་བྱས་པའི་སྲོག་ཆགས་ཡོངས་ཀྱི་ཁྲོད་དུ་གླང་ཐུག་གི་མིག་མདངས་སམ་
མིག་ནང་གི་རྣམ་འགྱུར་ནི་སྲོག་ཆགས་གཞན་གང་ལས་ཀྱང་ཉུང་སྟེ། ཧ་ལམ་ཐོག་མཐའ་
བར་གསུམ་དུ་གཏུམ་དྲག་དང་རྩུབ་སྤྱོད། བླུན་རྨོངས་ཀྱི་རྣམ་འགྱུར་འབའ་ཞིག་རེད།
གླང་ཐུག་གིས་འཁུན་སྒྲ་བསྒྲགས་ནས་ན་ཟུག་མཚོན་པ་ཉུང་ལ། གལ་ཏེ་རྨས་ཕོག་ཚེ་
ཁོང་ཁྲོ་མ་ལངས་ན་དངངས་སྐྲག་སྐྱེ་བ་རེད། འོན་ཏེ། ཁྱེད་ཀྱིས་ངའི་རྗོད་སྟངས་འདི་ལ་
གུ་ཡངས་གནང་རོགས། དེས་གཏན་ནས་རང་ཉིད་ཀྱི་ཚེ་སྲོག་ལ་བསམ་བློ་མི་གཏོང་ཞིང་
ཤ་བ་རྔ་རིང་ལྟར་མིག་ཆུ་འབྱིན་པའི་དཔེ་ཡང་མེད། དེའི་ཕྱིར་མི་རྣམས་ཀྱིས་གང་དེའི་
སྙིང་སྟོབས་ཆེ་བ་མཐོང་ན་ད་གཟོད་དེར་སྙིང་རྗེ་སྐྱེ
གླང་ཐུག་གི་སྐེ་ལ་མདུང་ཐུང་ཆ་གསུམ་བཞི་ཙམ་བརྡབས་པ་ན། དེའི་སྲོག་གཅོད་
པའི་དུས་ལའང་སླེབས་ཡོད། རྔ་སྒྲ་ཞིག་གྲགས་པ་ན། སྔོན་ནས་གཏན་ཁེལ་བྱས་པའི་རྐང་
ཐང་གླང་འཛིང་པའམ་གྲི་ཐོགས་གླང་འཛིང་པ་ཞིག་འཕྲལ་དུ་ཁོའི་རོགས་ཟླ་རྣམས་ཀྱི་
གསེང་ནས་ཚུར་ཡོང་བ་ཡིན། ཁོའི་གྱོན་ཆས་ལ་མཆོར་ཉམས་ལྡན་ཞིང་ལུས་ཡོངས་སུ་
གསེར་དང་དར་ཟབ་ཀྱིས་བརྒྱན་ཡོད། ལག་ཏུ་གྲི་རིང་པོ་ཞིག་དང་དམར་མདོག་གི་བེར་
གོས་ཐོགས་ཤིང་། བེར་གོས་དབྱུག་པ་ཞིག་གི་སྟེང་དུ་བཏགས་ཡོད་པས་ཅི་དགར་གཡུག་
ཆོག་ལ་དེར “དར་དམར” དུ་འབོད། ཁོ་རང་མདོ་འཛིན་པའི་ཟུར་བཞུགས་ཁང་གི་
གཤམ་དུ་སོང་སྟེ་གུས་པ་ཆེན་པོས་སྒུར་ཙམ་བྱས་ཏེ་གླང་ཐུག་གསོད་པའི་ཆོག་མཆན་
སྩོལ་བའི་རེ་བ་ཞུ། འདི་ནི་འགྲོ་ལུགས་ཤིག་ཡིན་ཏེ་གླང་འཛིང་གི་གོ་རིམ་ཧྲིལ་པོའི་ཁྲོད་
དུ་གཅིག་མ་གཏོགས་མེད་ལ། མདོ་འཛིན་པས་མགོ་བོ་ལྡེམ་ཙམ་བྱས་ཏེ་འཐད་པའི་བརྡ་
སྟོན་པ་སྨོས་མེད་རེད། དེ་ནས་གྲི་ཐོགས་གླང་འཛིང་པ་དེས་སྐད་འབོད་ཐེངས་ཤིག་བྱས་ཏེ་
ཁ་ཕྱིར་འཁོར་ནས་གླང་ཐུག་གི་ཕྱོགས་སུ་འགྲོ་བ་ཡིན།
གླང་འཛིང་བྱེད་པ་ནི་ཤི་གསོན་གྱི་རྒྱལ་ཕམ་རྩོད་པ་དང་འདྲ་སྟེ། དེ་ལ་དེའི་སྒྲིག་
ལམ་ཡོད། སྒྲིག་ལམ་དང་འགལ་ཚེ་ཁ་དན་རྒྱབ་སྐྱུར་བྱས་ཏེ་ཕ་རོལ་པོ་ལས་རྒྱལ་བ་ཡིན་
པས་ངོ་ཚ་རུ་བརྩི། དཔེར་ན། གྲི་ཐོགས་པས་གླང་ཐུག་གི་སྐེ་ཚིགས་དང་སྒལ་ཚིགས་ཀྱི་
མཚམས་ཏེ་སི་ཕེན་པས “རྒྱ་གྲམ་སྦྲེལ་མཚམས” ཟེར་བའི་གནས་དེར་རྡེབ་དགོས་པར་
མ་ཟད། ངེས་པར་དུ་གོང་ནས་ཐུར་དུ་སྣུན་པ་ལས་འོག་ནས་གྱེན་དུ་སྣུན་མི་རུང་། ཉེན་
ཁ་གང་མང་བརྒྱུད་དགོས་ཀྱང་འོག་གམ་ལོགས། ཡང་ན་རྒྱབ་ཕྱོགས་ནས་སྣུན་པ་ལས་
བཟང་། གྲི་ཐོགས་གླང་འཛིང་པའི་ལག་ཏུ་འཆང་བ་ནི་རིང་ཞིང་མཐུག་པའི་གྲི་སོ་གཉིས་
མ་ཞིག་སྟེ། གྲི་ཡུ་ཧ་ཅང་ཐུང་ལ་སྣེ་མོ་ཟླུམ་པས་ལག་མཐིལ་གྱིས་གནོན་བདེ་པོ་ཡོད།
མཚོན་ཆ་འདི་ལྟ་བུ་སྤྱོད་ཚེ་ལག་རྩལ་དང་བྱང་ཆ་མེད་དུ་མི་རུང་།
ཐགས་ཐོགས་མེད་པར་གླང་ཐུག་གང་དེ་གསོད་དགོས་ན་ཐོག་མར་དེའི་རང་གཤིས་
ལ་རྒྱུས་ལོན་ཟབ་མོ་བྱ་དགོས། གྲི་ཐོགས་གླང་འཛིང་པའི་སྙན་གྲགས་དང་ཚེ་སྲོག་ནི་གླང་
ཐུག་གི་གཤིས་ཀར་རྒྱུས་ལོན་ཅི་འདྲ་བྱས་པར་རག་ལས་ཡོད། གླང་ཐུག་ཀྱང་མི་དང་འདྲ་
བར་གཤིས་ཀ་སྣ་ཚོགས་ཡོད་པ་ཀུན་གྱིས་ཤེས། འོན་ཀྱང་དེར་ཡང་ཆེ་ཕྱོགས་ནས་རིགས་
གཉིས་སུ་དབྱེ་སྟེ་སྙིང་སྟོབས་ཅན་དང་རིག་སྟོབས་ཅན་གཉིས་ཡོད། ངས་འདིར་སྤྱོད་པ་ནི་
གླང་འཛིང་ར་བའི་ཆེད་སྤྱོད་ཐ་སྙད་ཡིན་ཏེ། སྙིང་སྟོབས་ཅན་གྱི་གླང་ཐུག་ཡིན་ན་ཁ་རི་
ཁ་ཐུག་གིས་ཚུར་རྒོལ་བྱེད་པ་དང་། རིག་སྟོབས་ཅན་གྱི་གླང་ཐུག་ནི་དེ་ལས་ལྡོག་སྟེ་གཡོ་
སྒྱུ་ཆེ་ལ། རྒྱུན་པར་བློ་རིག་ལ་བརྟེན་ནས་གླང་འཛིང་པ་བསྒྲལ་བར་འདོད་ཡོད། ཕྱི་མ་
དེའི་རིགས་ལ་ཉེན་ཁ་ཧ་ཅང་ཆེ།
གླང་ཐུག་གི་སྲོག་རྩར་ཐུག་པ་ཞིག་མ་བསྣུན་སྔོན་ལ། གྲི་ཐོགས་གླང་འཛིང་པས་དར་
དམར་གཡུག་སྟེ་གླང་ཐུག་ལ་བསྙད་བརྐོ་ཞིང་ཞོར་དུ་གང་དེ་མི་མཐོང་མ་ཐག་རྡུང་མཁན་
ཞིག་རེད་དམ། ཡང་ན་ག་ལེར་ཉེ་བར་བཅར་ཏེ་གོ་སྐབས་འཚོལ་ཞིང་ཕ་རོལ་པོས་གཡོལ་
ཐབས་བྲལ་བའི་མཚམས་སུ་སླེབས་པ་ན་ད་གཟོད་ཕར་རྒོལ་བྱེད་པའི་རིགས་ཡིན་མིན་
སོགས་ལ་ལྟ་ཞིབ་བྱེད། རྫིག་རྔམ་ཆེན་པོས་རྭ་གཡུག་བྱེད་ཅིང་རྨིག་པས་ས་འབྲད་པ་ལས་
མདུན་དུ་མི་རྒྱུག་པའམ། ཐ་ན་ཕྱིར་ནུར་བྱས་ནས་གླང་འཛིང་པ་ར་བའི་དཀྱིལ་དབུས་སུ་
ཁྲིད་དེ་ཐར་ཐབས་བྲལ་བར་བྱེད་པའི་གླང་ཐུག་ནི་རྟག་ཏུ་མཐོང་རྒྱུ་ཡོད་ལ། ད་དུང་དྲང་
ཐད་དུ་མི་རྒྱུག་པར་གསེག་ནས་ཡོང་སྟེ་ཐང་ཆད་པའི་བཟོ་ལྟ་སྟོན་པ་དང་། བར་ཐག་ངེས་
ཅན་ཞིག་གི་མཚམས་ནས་མདུང་མོ་འཕངས་པ་བཞིན་ཚུར་རྒོལ་བྱེད་མཁན་གྱི་གླང་ཐུག་
ཀྱང་ཡོད།
གླང་འཛིང་ལ་ཆ་རྒྱུས་རགས་ཙམ་ཡོད་མཁན་ཞིག་ཡིན་ཚེ། མི་དང་གླང་ཐུག་གི་
འཛིང་སྟངས་ལ་བརྟག་པ་ནི་ཧ་ཅང་དོན་སྙིང་ལྡན་པ་ཞིག་རེད། གཉིས་ཀ་ཐབས་མཁས་
ཇུས་མང་གི་དམག་སྤྱི་གཉིས་དང་འདྲ་བར་ཕན་ཚུན་གྱི་བསམ་ཚུལ་ལ་བརྟགས་ཏེ་
བབ་བསྟུན་གྱིས་འཐབ་ཇུས་སྒྱུར་བ་ཡིན། གླང་མགོ་དཀྱོགས་ཙམ་དང་གླང་མིག་གིས་
གཞོགས་སུ་ལྟ་ཙམ་བྱེད་པ། གླང་རྣ་འགུལ་ཙམ་བྱེད་པ་ནི་ཉམས་མྱོང་ཅན་གྱི་གླང་འཛིང་
པ་ཞིག་ལ་མཚོན་ན། ཕ་རོལ་པོའི་འཆར་གཞི་རྟོགས་པའི་འཁྲུལ་མེད་ཀྱི་རྟགས་མཚན་
ཡིན། མཐར་གླང་ཐུག་གིས་ཞེ་སྡང་མ་བཟོད་པར་གླང་འཛིང་པའི་ལུས་ལ་བསམ་བཞིན་
དུ་གཡོགས་པའི་དར་དམར་གཟས་ཏེ་རྒྱུག་ཅིང་། ཧ་ལམ་རྩིག་པ་ཡིན་ཡང་བསྒྱེལ་ཐུབ་
པའི་ཤེད་ཤུགས་བཀོལ་སྲིད། འོན་ཀྱང་གླང་འཛིང་པས་གཟུར་ཙམ་བྱས་ཏེ་གླང་ཐུག་ལ་
སྟོང་རྒྱུག་ཐེངས་ཤིག་བྱེད་དུ་འཇུག་ཅིང་། དེའི་མཐོང་ལམ་དུ་རས་དམར་ཡང་མོ་ཞིག་
ལས་གླང་འཛིང་པ་གློ་བུར་དུ་མི་སྣང་བར་འགྱུར། གླང་ཐུག་གིས་རྒྱུག་ཚོད་མ་ཟིན་པར་ཕ་
རོལ་པོའི་འགྲམ་རྒྱུད་ནས་བརྒལ་བ་ན་སུག་བཞི་ས་ལ་བགྲད་ནས་དེ་འཕྲལ་དུ་དགྱེ་ངེས།
ལྡོག་ཤུགས་གློ་བུར་བ་དེས་གླང་ཐུག་ཐང་ཆད་པར་བྱེད་པས་གླང་འཛིང་པས་མུ་མཐུད་དུ་
འཛིང་ཐབས་འདི་ཁོ་ན་སྤྱད་ཀྱང་གླང་ཐུག་འཆི་ལམ་དུ་རྫོང་ཐུབ། དེ་བས་མིང་དུ་གྲགས་
པའི་གླང་འཛིང་སློབ་དཔོན་རོ་མེ་རོ(Romero)ཡིས་ཀྱང་འདི་ལྟར་གསུངས་མྱོང་སྟེ། གྲི་
ཐོགས་གླང་འཛིང་པ་ངར་བ་ཞིག་ཡིན་ཚེ་གྲི་གཡུག་ཐེངས་བདུན་གྱིས་གླང་ཐུག་བརྒྱད་
གསོད་ཐུབ་ལ། གཅིག་ནི་ཁོང་ཁྲོ་བསླངས་པའམ་ཐང་ཆད་པར་བྱས་ཏེ་གསོད་པ་ཡིན།
འགྲན་སྐོར་འགའི་རྗེས་སུ་གྲི་ཐོགས་གླང་འཛིང་པས་ཀྱང་ཕ་རོལ་པོར་རྒྱུས་ལོན་
ཡོངས་སུ་བྱས་ཡོད་པར་འདོད་ནས་ཆེས་མཐའ་མཇུག་གི་སྣུན་ཐེངས་དེར་གྲ་སྒྲིག་བྱེད་པ་
ཡིན་ཏེ། གླང་ཐུག་གི་མདུན་རོལ་གྱི་བར་ཐག་ངེས་ཅན་ཞིག་གི་མཚམས་སུ་བརྟན་པོར་
འགྲེང་སྟེ་འགུལ་ཙམ་ཡང་མི་བྱེད་པར་བསྒུགས་ནས་སྡོད་ཅིང་། ལག་གཡས་པར་གྲི་རིང་
ཐོགས་པ་དང་ལག་གཡོན་པ་མདུན་དུ་བརྐྱངས་ཏེ་བེར་དམར་བཟུང་ནས་ས་ལ་རེག་པ་
ཙམ་དུ་དམའ་རུ་གཏོང་། དེ་ཡང་གླང་ཐུག་གི་མགོ་བོ་སྒུར་དུ་འཇུག་ཆེད་རེད། སྐབས་
དེར་གྲི་ཐོགས་གླང་འཛིང་པས་ལག་ཤེད་ཡོད་ཚད་དང་དེའི་ཁར་ལུས་ཀྱི་ལྗིད་ཤུགས་
དང་ཕ་རོལ་པོའི་གཏད་ཤུགས་བསྣན་ཏེ་གླང་ཐུག་གི་སྲོག་ལ་གནོད་པ་ཞིག་བསྣུན་ངེས་
ལ། རིང་ཚད་ཁྲུ་གསུམ་ཅན་གྱི་གྲི་དེ་ཡུ་བའི་མཚམས་སུ་ཟུག་འགྲོ། གལ་སྲིད་སྲོག་ཐོག་
ཏུ་ཁེལ་ཡོད་ན་མི་ནི་སྐྲག་དོན་ཅི་ཡང་མེད་དེ། གླང་ཐུག་ཡུད་ཙམ་ལ་འགྱིངས་ནས་སྡོད་
ཅིང་ཧ་ལམ་ཁྲག་ཀྱང་ཐོན་རྒྱུ་མེད་པར་མགོ་བོ་ཡར་དགྱེ་ཞིང་སུག་བཞི་འདར་སིག་སིག་
བྱེད་བཞིན་དེ་འཕྲལ་དུ་ས་རུ་འགྱེལ་འགྲོ་ལ། ལྟད་མོ་པའི་གཟིགས་སྟེགས་ཀྱི་ཕྱོགས་
ནས་དགའ་འབོད་ཀྱི་འུར་ཟིང་བར་མེད་དུ་སྒྲོག་ཅིང་ལག་ཕྱི་གཡུག་གཡུག་བྱེད། ད་དུང་
གསར་བུ་མགོ་སྟོང་ཁ་ཤས་ཀྱིས་ཞྭ་མོ་གླང་འཛིང་ར་བར་འཕེན་པའང་ཡོད། རྒྱལ་ཁ་ཐོབ་
པའི་དཔའ་རྒོད་གང་དེས་ཁེངས་སྐྱུངས་ཀྱི་ངང་ནས་ཕྱོགས་བཞིར་གུས་འདུད་ཞུ་བ་ཡིན།
སྔོན་ཆད་གྲིས་སྣུན་ཐེངས་གཅིག་གིས་ཆོག་སྐད། འོན་ཀྱང་ད་ལྟ་ཇེ་སྡུག་ཏུ་ཕྱིན་
ཡོད་པས་གྲིས་སྣུན་ཐེངས་གཅིག་གིས་གླང་ཐུག་ས་རུ་བསྒྱེལ་ཐུབ་པ་ཤིན་ཏུ་དཀོན། གལ་
ཏེ་བལྟས་ཚོད་ཀྱིས་སྲོག་ལ་ཐུག་པའི་རྨས་སྐྱོན་ཕོག་ཡོད་ན། གྲི་ཐོགས་གླང་འཛིང་པས་
ཡང་བསྐྱར་སྣུན་མི་སྲིད་པར་རྐང་ཐང་གླང་འཛིང་པའི་རོགས་རམ་འོག་བེར་དམར་སྤྱད་
དེ་གླང་ཐུག་ལ་སྐོར་རྒྱུག་བྱེད་དུ་འཇུག་ཅིང་ཡུན་རིང་མི་འགོར་བར་མགོ་ཡུ་འཁོར་ཏེ་ས་
རུ་འགྱེལ་འགྲོ། དེ་ནས་རྐང་ཐང་གླང་འཛིང་པ་ཞིག་གིས་འཕྲལ་མར་གློ་གྲི་བླངས་ནས་
དེའི་སྐེ་ཚིགས་ལ་བརྡབས་ཏེ་བཀུམ་པར་བྱེད།
མི་རྣམས་ཀྱིས་ཤེས་གསལ་ལྟར་ན། གླང་འཛིང་ར་བར་ཧ་ལམ་གླང་ཐུག་ཐམས་ཅད་
མཐར་ཐུག་འགྲོ་སའི་གནས་ཤིག་ཡོད། ཀུན་གྱིས་དེ་ལ “ཚང” ཞེས་འབོད་ཅིང་དང་ཐོག
གླང་ཐུག་རྣམས་གླང་འཛིང་ར་བར་འཛུལ་སའི་སྒོ་དེ་རེད།
གླང་ཐུག་ལ་གྲིས་བསྣུན་རྗེས་སྲོག་ཐོག་ཏུ་བབས་པའི་གྲི་དེ་སོག་བར་ན་ཡུ་བ་མ་
གཏོགས་མི་མཐོང་ཞིང་རྐང་ཐང་གླང་འཛིང་པ་དང་དེའི་ལག་གི་བེར་དམར་ལ་དོ་སྣང་ཅི་
ཡང་མི་བྱེད་པར་གླང་འཛིང་ར་བར་སྐོར་རྒྱུག་བྱེད་པ་རྟག་ཏུ་མཐོང་ཐུབ། འོན་ཏེ། གལ་
སྲིད་གླང་ཐུག་ས་རུ་མི་འགྱེལ་བའམ་མུ་མཐུད་དུ་བརྒྱུགས་ཚེ། དེ་ཉིད་བཀུམ་ཕྱིར་ཧ་ཅང་
གདུག་རྩུབ་ཆེ་བའི་བྱེད་ཐབས་ཤིག་སྤྱོད་དགོས་ཏེ། མི་གཅིག་གིས་དབྱུག་པ་རིང་པོ་ཞིག་
ཁྱེར་ཡོང་ཞིང་དེའི་སྣེ་མོར་ཟོར་བ་རྣོན་པོ་ཞིག་ཡོད། དེས་གླང་ཐུག་གི་རྒྱབ་ཕྱོགས་ནས་
འཕྲལ་མ་ཉིད་དུ་སུག་པའི་རྩ་རྒྱུས་གཅོད་པ་དང་གླང་ཐུག་ས་རུ་འགྱེལ་མ་ཐག་དེ་ཉིད་
ཀྱི་སྲོག་འཕྲོག་པར་བྱེད། འདི་ནི་གླང་འཛིང་གི་ཁྲོད་དུ་མཐོང་མི་འདོད་པའི་བར་བཅུག་
ཚན་པ་གཅིག་པུ་དེ་ཡིན་ལ་ལྐོག་གསོད་བྱེད་པ་དང་གཉིས་སུ་མེད། འོན་ཀྱང་དགའ་འོས་
པ་ཞིག་ལ་འདི་ལྟ་བུའི་གནས་ཚུལ་ཤིན་ཏུ་དཀོན།
གླང་ཐུག་ཤི་མ་ཐག་དང་མཉམ་དུ་དམག་དུང་འབུད་པ་དང་། དེ་འཕྲལ་དུ་སྒ་སྲབ་
བསྐོན་ཟིན་པའི་དྲེལ་གསུམ་གླང་འཛིང་ར་བར་མགྱོགས་པོར་ཁྲིད་ཡོང་ཞིང་། གླང་ཐུག་
གི་རྭ་གཉིས་ལ་ཐག་པ་བརྒྱབ་སྟེ་ལྕགས་ཀྱུ་ཞིག་ཏུ་དྲངས་ནས་མྱུར་མོར་ཕར་དྲུད་འགྲོ། དེ་
ནས་སྐར་མ་གཉིས་ཀྱི་ཡུན་ལ་རྟ་དང་གླང་གི་བེམ་རོ་ཐམས་ཅད་གཙང་དག་བྱེད་པ་ཡིན།
གླང་འཛིང་བྱེད་ཐེངས་རེ་ལ་སྐར་མ་ཉི་ཤུར་རྒྱུན་སྐྱོང་ཞིང་། སྤྱིར་བཏང་ཕྱི་དྲོ་ཞིག་
ལ་གླང་ཐུག་བརྒྱད་གསོད་ཐུབ། གལ་ཏེ་འཛིང་མོ་བྱས་པ་ཡག་པོ་མེད་ན། མདོ་འཛིན་པས་
ལྟད་མོ་པ་རྣམས་ཀྱི་འདོད་བློར་བསྟུན་ཏེ་འགྲན་ཐེངས་གཅིག་ནས་གཉིས་བསྣན་ཆོ
ཁྱེད་ཀྱིས་གཟིགས་དང་། གླང་འཛིང་པའི་ལས་རིགས་ལ་ཉེན་ཁ་ཧ་ཅང་ཆེ། སྤྱིར་
བཏང་སི་ཕེན་ཡོངས་སུ་ལོ་རེར་གླང་འཛིང་པ་གཉིས་གསུམ་ཙམ་གྱི་སྲོག་འཆོར་བ་རེད།
གླང་འཛིང་པའི་ཁྲོད་དུ་ལོ་ན་རྒས་རག་བར་དུ་རྒྱུན་འཁྱོངས་བྱེད་ཐུབ་མཁན་དཀོན། གལ་
ཏེ་གླང་འཛིང་ར་བར་མ་ཤི་ནའང་རྨས་སྐྱོན་ཕོག་སྟེ་སྔ་མོ་ནས་ལས་རིགས་འདི་སྐྱུར་དགོས་
ཐུག་པ་ཡིན། མིང་དུ་གྲགས་པའི་ཕེ་ཕེ་ཨི་ཡོ' ལ་མཚོན་ན་མི་ཚེ་ཧྲིལ་པོར་གླང་རྭས་ཐེངས་
ཉེར་དྲུག་ལ་རྨས་མྱོང་ཞིང་མཐའ་མཇུག་ཀྱང་དེས་ལྔ་ལམ་དུ་བརྫངས་པ་རེད། མི་འདི་དག་
གིས་ལས་རིགས་ཉེན་ཁ་ཅན་འདི་གཉེར་བ་ནི་གླ་ཕོགས་མཐོ་བའི་རྐྱེན་ཁོ་ན་མིན་ཏེ། ཁོ་
ཚོས་རང་སྲོག་བློས་གཏོང་བའི་རྒྱུ་རྐྱེན་ནི་མི་སྒེར་གྱི་མཚན་སྙན་དང་ལྟད་མོ་པའི་དགའ་
བསུའང་རེད།མི་ལྔ་སྟོང་ལྷག་གི་མདུན་དུ་རྒྱལ་ཁ་བླངས་ཚེ་དེ་ནི་སྤྲོ་དགའ་དཔག་མེད་ཅིག་
ཡིན་པས། སྐུ་དྲག་གི་རིགས་སུ་གཏོགས་པ་ཁ་ཤས་ཀྱིས་གླང་འཛིང་པ་དང་ལྷན་དུ་ཉེན་ཁ་
བརྒྱུད་དེ་མཚན་སྙན་མཉམ་སྤྱོད་བྱེད་པའང་མཐོང་རྒྱུ་ཡོད། སེ་ཝིལ་ལཱ་རུ་ཁོ་བོས་ཧོའུ་རིམ་
གྱི་མཚན་ཐོབ་ཅན་ཞིག་དང་གུང་རིམ་གྱི་མཚན་ཐོབ་ཅན་ཞིག་གིས་གླང་འཛིང་གི་ཁྲོད་དུ
མདུང་ཐོགས་གླང་འཛིང་པའི་ལས་འགན་ཁུར་ཡོད་པ་མཐོང་མྱོང་།
དྲང་མོར་བཤད་ན། ལྟད་མོ་པས་གླང་འཛིང་པར་དཀྱེལ་ཡངས་ཏོག་ཙམ་ཡང་མི་བྱེད་
ལ། སྐྲག་མདོག་ཅུང་ཙམ་བསྟན་ཚེ་ཀུན་གྱིས་ཤུ་སྒྲ་དང་སི་སྒྲ་སྒྲོག་པར་བྱེད། རྣ་བར་གཟན་
པའི་་ཚིག་གི་མཚོན་ཆ་ཕྱོགས་བཞི་མཚམས་བརྒྱད་ནས་ཆར་ཐིགས་བཞིན་དུ་མཆེད་འོང་
ལ། ཐ་ན་སྐབས་ལན་རེར་ལྟད་མོ་པ་དྲག་ཏུ་ཁྲོས་པ་མཚོན་ཆེད། དེ་དག་གི་བཀའ་ལྟར་
ཉེན་རྟོག་པ་ཞིག་གླང་འཛིང་པའི་ཉེ་སར་བཅར་ཏེ་བཙོན་དུ་འཇུག་ངེས་ཞེས་འཇིགས་
སྐུལ་བྱེད་ཅིང་། མྱུར་དུ་གླང་ཐུག་ལ་ཕར་རྒོལ་བྱོས་ཤིག་ཅེས་བཀའ་འབེབས་པ་ཡིན།
ཉིན་ཞིག་འཁྲབ་སྟོན་པ་མཱ་ཡེ་གྷེ་སཾས་གྲི་ཐོགས་གླང་འཛིང་པ་ཞིག་གིས་གྲགས་མི་
ཆེ་བའི་གླང་ཐུག་ཅིག་གི་མདུན་དུ་ཚམ་ཚོམ་བྱེད་པ་མཐོང་རྗེས་དེར་སྡིགས་མོ་བྱས། “སྐུ་
ཞབས་མཱ་ཡེ་གྷེ་ནྀ།” གྲི་ཐོགས་གླང་འཛིང་པ་དེས་ཕྱིར་ཁོ་ལ་འདི་ལྟར་བཤད། “ཁྱེད་ཀྱིས་
གཟིགས་དང་། འདི་ནི་ཁྱེད་ཀྱིས་གར་སྟེགས་སྟེང་སྐྱག་ལབ་རྒྱག་པ་ལྟ་བུ་མིན།”
ཐལ་མོའི་རྡེབ་སྒྲ་དང་སྙན་གྲགས་རྒྱས་འདོད་པ། ཡང་ན་ཐོབ་ཟིན་པའི་མཚན་སྙན་
རྒྱུན་འཁྱོངས་བྱ་འདོད་པའི་དབང་གིས་གླང་འཛིང་པས་རང་ཉིད་ཀྱི་ཉེན་ཁའི་ཚད་ཇེ་
མཐོར་མི་གཏོང་རང་གཏོང་དུ་ཆགས་འགྲོ། ཕེ་ཕེ་ཨི་ཡོ་དང་ད་དུང་ཕྱིས་ཀྱི་རོ་མེ་རོ་སོགས་
ཀྱིས་ལྕགས་སྒྲོག་དང་བཅས་གླང་ཐུག་ལ་གདོང་གཏད་པ་རེད།') མི་འདི་དག་ཉེན་ཁ་ཤིན་
ཏུ་ཆེ་བའི་གནས་སྟངས་འོག་བབ་བརླིང་གིས་སྡོད་ཐུབ་པ་ནི་དངོས་གནས་ཡ་མཚན་རེད།
ཉེ་ཆར། ཧྥི་རན་སི་སྀ་ཁ་སེ་ཝིལ་ལི་ཡ་ཞེས་པའི་མདུང་ཐོགས་གླང་འཛིང་པ་ཞིག་སྟོབས་
རྩལ་ལ་འགྲན་ཟླ་བྲལ་བའི་ཨན་ད་ལུའུ་སི་ཡའི་གླང་ཐུག་ཅིག་གིས་བསྒྱེལ་སོང་ལ། ཁོའི་
ཞོན་རྟའི་གསུས་པའང་གཤགས་འདུག འོན་ཀྱང་གླང་ཐུག་གིས་རང་ཉིད་ཕར་འགུགས་
པའི་རྐང་ཐང་གླང་འཛིང་པ་རྣམས་ལ་ཁ་ཡ་མི་བྱེད་པར་ས་རུ་འགྱེལ་བ་དེར་དམིགས་
བཙུགས་ཏེ་ཕར་རྒོལ་བྱས་ཤིང་རྡོག་རྫིས་དང་བཅས་དེའི་ལུས་སྨད་ལ་རྭ་གཡུག་བྱས། གླང་
འཛིང་པའི་རྐང་པར་ལྕགས་ལེབ་ཀྱིས་ཤན་པའི་ཀོ་བའི་དོར་མས་སྲུང་སྐྱོབ་ཡོད་པ་ཤེས་
རྗེས། ཁ་ཕྱིར་འཁོར་ཏེ་མགོ་བོ་བསྒྱུར་ནས་དེའི་ལུས་སྟོད་དུ་རྭ་ཅོ་བཙུགས། སྐབས་དེར་
སེ་ཝིལ་ལི་ཡས་ཆེས་མཐའ་མཇུག་གི་ཤེད་ཤུགས་སྤྱད་དེ་ལུས་པོ་ཡར་དགྱེ་ཙམ་བྱས་པ་
དང་ཆབས་ཅིག ལག་པ་གཅིག་གླང་རྣར་འཇུས་ཤིང་ལག་པ་ཡ་གཅིག་གི་མཛུ་གུ་གླང་
ཐུག་གི་སྣ་ཁུང་དུ་བཏང་སྟེ་རང་ཉིད་ཀྱི་མགོ་བོ་ཞེ་སྡང་གིས་བརླམས་པའི་སྟེང་ཕྱོགས་
ཀྱི་གླང་མགོར་གླན། གླང་ཐུག་གིས་ཁོ་རང་གཡུག་གྲབས་བྱས་ཤིང་རྨིག་རྫིས་བཏང་།
ས་ལ་བརྡབས་པ་སོགས་ཅི་བྱས་ཀྱང་ཁོས་མ་ལྷོད་པ་ན། ང་ཚོས་སེམས་སྡུག་དང་བཅས་
ནུས་པར་ཧེ་བག་ཆེ་བའི་འཐབ་འཛིང་དེར་བལྟས་ནས་བསྡད། དེ་ནི་དཔའ་བོ་གཤེགས་
ཁའི་འཕག་འཚག་ཡིན་པས་ཀུན་གྱིས་དུས་ཡུན་རིང་དྲགས་སོང་སྙམ་ནས་ཕངས་སེམས་
སྐྱེ་བཞིན་ཡོད། དེར་ཡོད་ཚང་མས་སྐད་འབོད་བྱེད་མི་ཕོད་ལ་དབུགས་ཀྱང་གཏོང་ལེན་
བྱེད་དཀའ་བར་གྱུར་ཏེ་འཇིགས་ཡེར་བའི་སྣང་ཚུལ་དེར་ཅེར་འདུག ཧ་ལམ་དུས་ཡུན་
སྐར་མ་གཉིས་ཀྱི་རིང་ལ་དམར་འཛིང་བྱས་རྗེས་མཐའ་མར་གླང་ཐུག་ཕམ་སོང་། གླང་
ཐུག་གིས་འོག་གི་མི་དེ་བསྐྱུར་ནས་ཕར་ཕྱོགས་ཀྱི་རྐང་ཐང་གླང་འཛིང་པ་བདའ་མགོ་
བརྩམས་བྱུང་ལ། ལྟད་མོ་པ་རྣམས་ཀྱིས་སེ་ཝིལ་ལི་ཡ་འཛིང་ར་ནས་ཕྱིར་ལ་འཁྱེར་བར་
བསྒུགས་ནས་བསྡད། མི་ཞིག་གིས་ཁོ་རང་བསྐྱོར་ཏེ་ཡར་བསླངས་མ་ཐག་ཁོས་འཕྲལ་དུ་
བེར་དམར་ཚུར་བླངས་ཤིང་འཇུར་རྟ་ཆེན་པོ་དང་ལུས་སྨད་ཀྱི་ཁྲབ་ཇི་ལྟར་ལྕི་ཡང་ཁ་ཡ་
མི་བྱེད་པར་གླང་ཐུག་ཚུར་འགུགས་གྲབས་བྱས་པ་ན། མི་རྣམས་ཀྱིས་དེ་མ་ཐག་ཁོའི་ལག་
གི་བེར་དམར་འཕྲོག་དགོས་བྱུང་། གལ་སྲིད་དེ་ལྟར་མ་བྱས་ཚེ་ཁོ་རང་འཆི་ངེས་རེད། མི་
ཞིག་གིས་ཁོར་ཞོན་རྟ་ཞིག་ཁྲིད་ནས་ཡོང་བ་ན། ཁོ་རང་ཁོང་ཁྲོ་དྲག་ཏུ་ལངས་བཞིན་རྟ་
ལ་ཞོན་ཏེ་འཛིང་རའི་དཀྱིལ་དབུས་ཀྱི་གླང་ཐུག་ལ་ཕར་རྒོལ་བྱེད་པར་ཆས། ཞུམ་མེད་ཀྱི་
འགྲན་ཡ་གཉིས་ཀྱིས་ཕན་ཚུན་ལ་ཤུགས་ཀྱིས་བརྡུངས་པ་ན། བརྡབས་ཤུགས་ཆེ་དྲགས་
པས་རྟ་དང་གླང་ཐུག་གཉིས་ཀའི་པུས་མོ་ས་རུ་འཛུགས་དགོས་ཐུག ཨཱ། གལ་སྲིད་ཁྱེད་
ཀྱིས་དགའ་འབོད་དེ་ཐོས་ཡོད་ན། གལ་སྲིད་ཁྱེད་ཀྱིས་མི་ཚོགས་ཀྱིས་དཔའ་སྤོབས་དང་
སྤྲོ་དགའི་རྣམ་པ་དེ་དངོས་སུ་མཐོང་ནས་དགའ་བས་ཡིད་མྱོས་པའི་ངང་ཚུལ་མཐོང་ཡོད་
ན། ཁྱེད་ཀྱང་ང་ནང་བཞིན་སེ་ཝིལ་ལི་ཡར་ཡིད་སྨོན་འཆོར་བ་ཁོ་ཐག་ཡིན། དེ་བས་མི་
འདི་མ་ཏེ་རིར་ནམ་ཡང་བརྗེད་པ་མེད་པར་གྱུར་ཡོད……………
ཞར་བཀོད། ཨཻ། ངས་གནས་ཚུལ་གསར་པ་ཞིག་ཐོས་བྱུང་། ཧྥ་རན་སི་སཾ་ཁྲྀ་སེ་ཝིལ་
ལི་ཡ་ན་ནིང་ཚེ་ལས་འདས་ཟིན། ཁོ་གཤེགས་ས་གླང་འཛིང་ར་བ་ཡིན་ན་འགྲིག་མོད།
འོན་ཀྱང་ཁོའི་ཚེ་སྲོག་མཆིན་ནད་ཀྱིས་ཕྲོགས་སོང་། ཁོ་རང་ཁཱ་ལ་ཝུན་ཆིརíདུ་ཚེ་ལས་
འདས་པ་ཡིན་ལ། ཏག་ཏག་ང་རང་ཧ་ཅང་དགའ་སའི་མཛེས་སྡུག་གི་ནགས་ཚལ་དེའི་ཉེ་
འགྲམ་ནས་ཁོ་ལ་དགའ་བ་ཚད་མེད་བྱེད་པའི་ལྟད་མོ་པ་རྣམས་དང་རིང་དུ་གྱེས་སོང་།
1840 ལོར། ངས་ཁོ་རང་མ་ཏེ་རིར་ཡང་བསྐྱར་ཐེངས་གཅིག་མཐོང་མྱོང་། སྔར་བཞིན་
དཔའ་སྤོབས་ཆེ་ལ་ཞུམ་པ་མེད། ངས་གོང་དུ་འཕྲིན་ཡིག་ཏུ་ཐོག་མར་མཐོང་དུས་བྲིས་
པ་ནང་བཞིན་རེད། ངས་ཁོ་རང་ཐེངས་ཉི་ཤུ་ལྷག་ལ་རྡུལ་འཚུབ་ལང་ལོང་ས་རུ་འགྱེལ་
ཞིང་། ཞོན་རྟའི་གསུས་པ་གླང་རྭས་གཤགས་ཏེ་ཁོ་རང་རྟ་འོག་ཏུ་མནན་པ་མཐོང་མྱོང་།
ངས་ཁོས་མདུང་རིང་གིས་བསྣུན་ཏེ་དེ་ཉིད་ཐེངས་མང་པོར་བཅགས་པ་དང་། རྩལ་ནུས་
ཡོད་རྒུས་ག་ཝི་རི་ཡའིགླང་ཐུག་འཇིགས་སུ་རུང་བ་དེར་ཕར་རྒོལ་བྱེད་པ་མཐོང་མྱོང་།
“གལ་ཏེ་ཧྥི་རན་སི་སྀ་ལྀའི་མགོ་ན་རྭ་ཅོ་ཞིག་ཡོད་ཚེ།” གླང་འཛིང་ར་བའི་མིས་འདི་
སྐད་སྨྲ། “ཁོའི་མདུན་དུ་འགྲེང་ཕོད་མཁན་གྱི་གླང་འཛིང་པ་གཅིག་ཀྱང་ཡོད་མི་སྲིད།”
འཐབ་ན་མི་རྒྱལ་བ་མེད་པས་ན་ཁོའི་རྩལ་ནུས་ལྷག་ཏུ་མཐོ་ཞིང་སྙིང་སྟོབས་ཆེ་རུ་གྱུར།
ཁོ་རང་གླང་ཐུག་གི་མདུན་དུ་འགྲེང་སྐབས་ཕ་རོལ་པོར་སྐྲག་སྣང་མེད་པ་ན། ཁོ་རང་དྲག་
ཏུ་ཁྲོས་པའི་ཚུལ་གྱིས་གླང་ཐུག་ལ་སྐད་གསང་མཐོན་པོས་འདི་སྐད་སྨྲ། “ཁྱོད་ཀྱིས་ང་ངོ་
མི་ཤེས་སམ།” རེད་དེ། ཅང་མ་འགོར་བར་ཁོས་གླང་ཐུག་དེར་དངོས་སུ་འགྲན་ཡ་སུ་ཞིག་
ཡིན་པ་ཤེས་པར་འཇུག་ངེས།
ངའི་གྲོགས་པོས་ཐེངས་ཤིག་ལ་ང་དང་སེ་ཝིལ་ལི་ཡ་གཉིས་ལ་ཟས་མགྲོན་བྱས་བྱུང་།
ཁོ་ནི་ཧོ་མེར(Homer)གྱི་སྨྱུག་རྩེའི་དཔའ་རྒོད་ཅིག་དང་འདྲ་བར་རྫུ་བག་དང་ཁ་ཁོག་མེད་
ལ། འཕྲད་པར་དཀའ་བའི་གྲོགས་པོ་སྣང་སྐྱིད་ཅིག་རེད། ཨན་ད་ལུའུ་སི་ཡའི་རྣམ་འགྱུར་
དང་སྤྱོད་ཚུལ། སྣང་སྐྱིད་ཀྱི་གཤིས་ཀ གོ་དོན་ཟབ་ཅིང་གབ་དོན་མང་བའི་ཡུལ་སྐད་
བཅས་དང་། ཁོའི་མ་བཅོས་ལྷུན་གྱིས་གྲུབ་ཅིང་གཞན་རྣམས་གཞོམ་པར་བྱེད་པའི་ལུས་
བོངས་ཆེན་པོ་བཅས་གཅིག་ཏུ་འདུས་པ་ནི་དངོས་གནས་ཁྱད་དུ་འཕགས་པ་ཞིག་རེད།
ཐེངས་ཤིག་ལ། མ་ཏེ་རིར་སྐྱུག་བཤལ་གྱི་རིམས་ནད་ཀྱིས་ཁྱབ་ཅིང་། སྐུ་ལྕམ་ཞིག་
ཤིང་རྟ་འཁོར་ལོར་བསྡད་དེ་གནས་སྐབས་སུ་པར་སེ་ལོ་ཎར་ནད་གཡོལ་བྱེད་དུ་འགྲོ་
སྐབས། ཏག་ཏག་སེ་ཝིལ་ལི་ཡའང་ཤིང་རྟ་འཁོར་ལོ་དེར་བསྡད་ནས་ཡུལ་དེ་རུ་ཁྱབ་
བསྒྲགས་བྱས་ཟིན་པའི་གླང་འཛིང་ཞིག་ལ་ཞུགས་པར་འགྲོ་བཞིན་ཡོད། ལམ་བར་དུ། སེ་
ཝིལ་ལི་ཡས་ཐོག་མཐའ་བར་གསུམ་དུ་གུས་ལུགས་ལྡན་ཞིང་བག་ཕེབས་ལ་ལྷག་བསམ་
གཙང་མའི་ངང་ཚུལ་འཛིན། པར་སེ་ལོ་ཎར་སླེབས་པ་ན། ཡུལ་དེའི་ནད་ཡམས་ཞིབ་
བཤེར་ས་ཚིགས་ཀྱང་ནད་ཡམས་ཞིབ་བཤེར་ས་ཚིགས་གཞན་དག་དང་འདྲ་བར་གླེན་
རྟགས་ཆེ་སྟེ། སྐུ་མགྲོན་རྣམས་ཉིན་བཅོ་ལྔའི་རིང་ལ་ལོགས་བཀར་བྱེད་དགོས་ཟེར། འོན་
ཀྱང་སེ་ཝིལ་ལི་ཡ་དེར་མི་གཏོགས་ཏེ། མི་མང་པོས་གྲོང་ཁྱེར་དུ་ཁོ་ལ་བསྒུགས་ཡོད་པས་
ནད་ཡམས་ཞིབ་བཤེར་གྱི་སྒྲིག་ལམ་ལས་གུ་ཡངས་བཏང་ཆོག་པར་བྱས། ཡིན་ནའང་
མདུང་ཐོགས་གླང་འཛིང་པ་དེ་ནི་ལ་རྒྱ་ཅན་ཞིག་སྟེ་ཁོས་དམིགས་བསལ་གྱི་ཆོག་མཆན་
དེ་དང་ལེན་མ་བྱས་པར་ཚིག་ཐག་ཆོད་པོས་འདི་སྐད་སྨྲས། “སྐུ་ལྕམ་འདི་དང་ངའི་ལམ་
གྲོགས་ཚོ་འགྲོ་རུ་མི་འཇུག་ན། ང་གཏན་ནས་གླང་འཛིང་བྱེད་དུ་འགྲོ་རྒྱུ་མིན།’
རིམས་འགོག་དང་ཡིད་དུ་འོང་བའི་གླང་འཛིང་གི་ལྟད་མོ་གཉིས་བསྡུར་ཚེ་སོམ་ཉི
བྱེད་དོན་མི་འདུག་པས། ནད་ཡམས་ཞིབ་བཤེར་ས་ཚིགས་ཀྱིས་ཁོ་ཚོ་འགྲོ་རུ་མི་འཇུག་ཀ་
མེད་བྱུང་། གལ་ཏེ་འགྲོ་རུ་མ་བཅུག་པ་ཡིན་ན། མི་རྣམས་ཀྱིས་ནད་ཡམས་ཞིབ་བཤེར་ས་
ཚིགས་དེ་ཞིབ་བཤེར་པ་རྣམས་དང་བཅས་མེ་རུ་སྒྲོན་སྲིད་པ་ངེས་གཏན་རེད།
ཁོ་བོས་དག་ཞིང་གི་སེ་ཝིལ་ལི་ཡར་ཕངས་སེམས་དང་བསྟོད་བསྔགས་མཚོན་པར་
བྱས་རྗེས། དེང་སྐབས་གླང་འཛིང་ར་བར་འགྲན་ཟླ་བྲལ་བའི་མི་སྣ་གྲགས་ཅན་གཞན་
ཞིག་བརྗོད་པར་བྱ། ཧྥ་རན་སིའི་མི་རྣམས་སི་ཕེན་དུ་བྱུང་བའི་དོན་དག་ལ་ཆ་རྒྱུས་ཅི་
ཡང་མེད་དེ། གཅིག་བྱས་ན་རི་བོ་ཕི་རེ་ནེ་སཾ(Pyr n es)ཡི་ཕ་རོལ་ཏུ་མུན་ཏེ་སྀ ཞེས་
པའི་མིང་འདི་ཐོས་མྱོང་མེད་མཁན་ཡང་ཡོད།
ཕེ་ཕེ་ཨི་ཡོ་དང་རོ་མེ་རོ་སོགས་སྲོལ་རྒྱུན་གླང་འཛིང་པའི་སྐོར་གྱི་བདེན་རྫུན་འདྲེས་
མའི་ངག་རྒྱུན་ཡོད་དོ་ཅོག་མུན་ཏེ་སཾས་གཟའ་འཁོར་རེའི་གཟའ་ཟླ་བར་ད་ལྟའི་རྒྱལ་
ཁབ་གླང་འཛིང་ར་བ་ཞེས་པ་དེར་མི་རྣམས་ལ་དངོས་སུ་སྟོན་ངེས། དཔའ་སྤོབས་དང་
བབ་བརླིང་། ཚུལ་ལྡན་གྱི་བྱེད་སྟངས། ཁྱད་འཕགས་ཀྱི་ཐབས་རྩལ་བཅས་ཚང་མ་མི་
རྣམས་ལ་སྟོན་པར་བྱེད། ཁོ་རང་གླང་འཛིང་ར་བར་སླེབས་པ་ན་འཁྲབ་སྟོན་པ་དང་ལྟད་
མོ་པ་ཡོངས་ཀྱི་སྤྲོ་སྣང་རབ་ཏུ་འཕེལ་བར་འགྱུར་ཏེ། ནུས་མེད་ཀྱི་གླང་ཐུག་དང་དཔའ་
ཞུམ་པའི་རྐང་ཐང་གླང་འཛིང་པའང་ཡོད་མི་སྲིད། ཐམས་ཅད་སྔར་ལས་ལྷག་པར་གྱུར་
འགྲོ། མུན་ཏེ་སྀའི་ཁྲིད་སྟོན་ཡོད་ཚེ། སྙིང་སྟོབས་གནད་དོན་དུ་གྱུར་པའི་གླང་འཛིང་པ་
རྣམས་ཀྱང་དཔའ་བོར་འགྱུར་ངེས་ཏེ། ཁོ་ཚོས་རང་ཉིད་དེ་དང་ལྷན་དུ་ཡོད་ན་ཉེན་ཁ་
ཐམས་ཅད་མེད་པར་བཟོ་ཐུབ་པ་རྟོགས་ཡོད་པས་རེད། གླང་ཐུག་གིས་ས་ལ་བསྒྱེལ་བའི་
མདུང་ཐོགས་གླང་འཛིང་པ་གང་དེ་རྭ་མགོར་ལེན་གྲབས་བྱེད་སྐབས། མུན་ཏེ་སྀའི་སྟངས་
སྟབས་གཅིག་གིས་གླང་ཐུག་ཅི་འདྲའི་གཏུམ་པོ་ཞིག་ཡིན་ཡང་ཕར་འགུགས་ཐུབ། མུན་
ཏེ་སཾས་གླང་འཛིང་བྱེད་ས་དག་ཏུ་ཟོར་བ་ཡུ་རིང་གཏན་ནས་སྤྱད་མྱོང་མེད་ལ། གླང་ཐུག་
རྟུལ་ཕོད་ཅན་ནམ་གཡོ་སྒྱུ་ཅན་གང་ཞིག་ཡིན་རུང་ཁོ་ལ་མི་འཚམ་པ་མེད། ཁོས་དེ་དག་
བཏུལ་ནས་ཁ་ལོ་སྒྱུར་ཐུབ་ཅིང་། གསོད་འདོད་པའི་སྐབས་སུ་རང་ཉིད་དགའ་སའི་རྣམ་པ་
གང་དེ་སྤྱད་ནས་བཀུམ་པར་བྱེད། ཁོ་ནི་ངས་མཐོང་བའི “གླང་རྩེད” བྱེད་མཁན་ཐོག་
མ་དེ་རེད། “གླང་རྩེད” ཅེས་པ་ནི་དྲག་ཏུ་ཁྲོས་པའི་གླང་ཐུག་ལ་རྒྱབ་བསྟན་ནས་དེ་ཉིད་
རང་གི་ལག་པའི་འོག་ནས་སྟོང་རྒྱུག་བྱེད་དུ་འཇུག་པ་ལ་ཟེར། གླང་ཐུག་གིས་ཁོ་གཟས་
ཏེ་རྒྱུག་སྐབས་ཁོས་ཧ་ལམ་མགོ་བོ་དཀྱོག་ཙམ་ཡང་མི་བྱེད། སྐབས་ལན་རེར་ཁོས་བེར་
དམར་ཕྲག་སྟེང་དུ་འཕངས་ཏེ་གླང་འཛིང་ར་བར་འཕྲེད་ཀྱིས་བརྒལ་ནས་འགྲོ་ཞིང་རྒྱབ་
ཕྱོགས་སུ་གླང་ཐུག་རྒྱུག་འོངས་པར་ཁ་ཡ་མི་བྱེད། ཕར་རྒོལ་བྱས་ཀྱང་ཐུག་ཡ་མེད་པར་
རྒོལ་མི་ཚུགས་པས་ན་དུད་འགྲོ་དེ་རབ་ཏུ་ཁྲོས་པར་འགྱུར་ལ། མིག་མདུན་དུ་ཡོད་ཀྱང་རྭ་
གཡུག་བྱེད་ཐེངས་རེར་ཡང་ཞིང་གཡོ་བའི་བེར་དམར་གཡུག་པ་ཙམ་ལས་མ་འདས། མུན་
ཏེ་སཾས་མི་རྣམས་ལ་ཡིད་ཆེས་ཆེན་པོ་བསྩལ་པ་ན། ལྟད་མོ་པའི་སྣང་ངོར་ཉེན་ཁ་ཞེས་པ་
མེད་པར་གྱུར་ཏེ་སེམས་སུ་ཡི་རང་བའི་ཚོར་བ་འབའ་ཞིག་གོ།
ཀུན་གྱིས་མུན་ཏེ་སྀ་ནི་ད་ལྟའི་སྒྲིག་ལམ"ལ་བསམ་འཆར་ཡོད་མཁན་ཞིག་ཏུ་
འདོད་ཡོད། ཁོ་ནི་སྔོན་ཆད་རྒྱལ་སྲུང་དང་བླངས་དམག་གམ་སྡིག་སྲིན”ཏེ། ཞི་འཇམ་
ཕྱོགས་ཁག་ཡིན། སེམས་བཟང་ཅན་གྱི་རྒྱལ་གཅེས་མི་སྣ་རྣམས་དེར་ཡི་མུག་ནའང་
གཞན་རྣམས་དང་འདྲ་བར་སེམས་ལ་དབང་མེད་དུ་སྤྲོ་བ་རྒྱས་བཞིན་ཡོད། ངས་ད་དུང་
གསར་བརྗེ་ཏང་མི་འགས་སྤྲོ་བ་གནོན་མ་ཐུབ་པར་ཞྭ་མོ་ཁོའི་ཕྱོགས་སུ་འཕངས་ཏེ་ཐེངས་
གཅིག་གྱོན་རོགས་ཞེས་རེ་ཞུ་བྱེད་པ་མཐོང་མྱོང་། འདི་ནི་དུས་རབས་བཅུ་དྲུག་པའི་དར་
སྲོལ་ཞིག་སྟེ། བྷཾ་རན་ཐོམ་གྱིས་ཡུལ་ག་གེ་མོར་འདི་ལྟར་བཤད་མྱོང་། “ངས་སྐུ་དྲག་
མང་པོ་ངོ་ཤེས་ཀྱི་ཡོད། ཁོ་ཚོས་དར་བཏགས་རྐང་འབོལ་རིང་པོ་མ་གྱོན་གོང་ལ། ཁོ་ཚོའི་
སྐུ་ལྕམ་དང་ཟུར་མོ་ལ་ཞུ་བ་བྱས་ཏེ་ཁོ་ཚོའི་མདུན་སར་ཉིན་བརྒྱད་དམ་བཅུ་ལ་གྱོན་དུ་
འཇུག་ཅིང་། ཉིན་གྲངས་ཀྱང་འདི་ལས་མི་འདའ། དེའི་རྗེས་གུས་བཀུར་དང་བཅས་ཡིད་
ཚིམ་པའི་ངང་ནས་གྱོན་པ་ཡིན།”
མུན་ཏེ་སཾས་རྟག་ཏུ་མི་ཐོབ་ཐང་ཅན་ཞིག་གི་ངང་ཚུལ་འཛིན་ལ། འཚོ་བ་དོན་དང་
ལྡན་ཞིང་ཁྱིམ་ཚང་ལ་བློ་སེམས་རྩེ་གཅིག་ཡིན་ཏེ། རང་ཉིད་ཀྱི་འཇོན་ཐང་ལ་བརྟེན་ནས་
ཁྱིམ་ཚང་ལ་རྟེན་གཞི་བསྐྲུན། ཁོ་ལ་ཕྲག་དོག་བྱེད་པའི་གླང་འཛིང་པ་ཁ་ཤས་ནི་ཁོའི་སྐུ་
དྲག་གི་བྱ་སྤྱོད་ལ་དགའ་བོ་མེད། ཁོས་ང་ཚོ་དང་ལྷན་དུ་ཟ་མ་བཟའ་རྒྱུ་དང་ལེན་མ་བྱས་
པ་ངས་དྲན་འོངས། དེ་ནི་ང་ཚོས་སེ་ཝིལ་ལི་ཡ་གདན་དྲངས་ཡོད་པས་རེད། གནས་བབ་
དེའི་འོག་སེ་ཝིལ་ལི་ཡས་མུན་ཏེ་སྀར་བཟུང་བའི་ལྟ་ཚུལ་ང་ཚོར་ཁ་རི་ཁ་ཐུག་གིས་གླེང་
བྱུང་། “མུན་ཏེ་གྀ་རྒྱལ་སྲུང་ཕྱོགས་ཁག་ལ་གཏན་ནས་ཞུགས་མེད། ཁོ་ནི་མི་བཟངཔོ་ཞིག་
དང་གྲི་ཐོགས་གླང་འཛིང་པ་ངར་བ་ཞིག་ཡིན་ལ། མདུང་ཐོགས་གླང་འཛིང་པར་གཟིགས་
སྐྱོང་གནང་མཁན་ཞིག་ཀྱང་ཡིན། འོན་ཀྱང་ཁོ …………” དེ་ནས་གླང་འཛིང་ར་བའི་ཕྱི་རུ་
ཁོས་སྐུ་དྲག་གི་ལྭ་བ་ཁུག་རྟའི་མཇུག་སྒྲོ་མ་གྱོན་ཞིང་ཆང་ཁང་ཆུང་གྲས་སུ་མི་འགྲོ་ལ།
རང་ཉིད་ཀྱི་རྣམ་པ་དང་བྱེད་སྟངས་ལ་དང་དོད་བྱེད་མཁན་ཞིག་ཡིན་ཚུལ་སོགས་སྨྲས།
མདོར་ན། སེ་ཝིལ་ལི་ཡ་ནི་གླང་འཛིང་པའི་སྡེ་ཡི་མཱ་རུའེ་དང་མུན་ཏེ་སཾ་ནི་གླང་
འཛིང་པའི་སྡེ་ཡི་ཁེ་སར”ལྟ་བུའོ།།
གཉིས།
སྐུ་ཞབས་ལགས།
ཁྱེད་ལ་གླང་འཛིང་གི་སྐོར་ངོ་སྤྲོད་ཞུས་རྗེས། ཤིང་བཟོས་འདྲ་གཟུགས་ཟློས་གར་
ལ “བལྟས་ཀྱིན་བལྟས་ཀྱིན་ཡག” པས་བསྔགས་བརྗོད་བྱེད་དགོས་པའི་ཆོས་ཉིད་ལྟར།
ངས་ཁྱེད་ལ་སྲོག་ཁྲིམས་བཏང་བའི་གཏམ་རྒྱུད་ཅིག་བརྗོད་པར་བྱ། ངས་སྔོན་ཏག་ཏག་
འདིར་སྲོག་ཁྲིམས་གཅོད་པ་ཞིག་མཐོང་མྱོང་སྟེ། གལ་སྲིད་ཁྱེད་ཀྱིས་ངས་བྲིས་པ་འདིར་
ལྟ་ཕོད་ན་ངས་ཁྱེད་ལ་དེའི་སྐོར་སྙན་སེང་ཞུས་ཆོག
ཐོག་མར་ངས་རང་ཉིད་སྲོག་ཁྲིམས་གཅོད་པར་ལྟ་རུ་འགྲོ་དོན་གང་ཡིན་པ་ཁྱེད་ལ་
གསལ་བཤད་ཞུ་དགོས། དེ་ཡང་ཕྱི་རྒྱལ་དུ་གང་དང་ཅི་ལའང་ལྟ་དགོས་པ་ཞིག་ཏུ་ཆགས་
འདུག་སྟེ། ནམ་རྒྱུན་རང་ཉིད་ཀྱི་ལེ་ལོ་དང་སུན་སྣང་གིས་ཡུལ་སྲོལ་ཡ་མཚན་ཅན་ཞིག་
ལ་ལྟ་བའི་གོ་སྐབས་བརླག་ཨེ་འགྲོར་སྙམ་པས་རེད། ཡང་གཅིག་བཤད་ན། འགག་གསོད་
བཏང་བའི་སྙིང་རྗེ་བའི་མི་དེའི་གཏམ་རྒྱུད་ཀྱིས་སྔོན་ཆད་ངའི་ཡིད་དབང་འགུགས་མྱོང་
བས་ངས་ཁོའི་བྱད་བཞིན་ལ་བལྟ་བར་འདོད། མདོར་ན། ངས་རང་ཉིད་ཀྱི་དབང་རྩར་
ཉམས་ཚོད་ཐེངས་གཅིག་ལེན་འདོད་པ་ཡིན།
གཤམ་གསལ་ནི་སྲོག་ཁྲིམས་བབས་པའི་ཉེས་ཅན་དེའི་གཏམ་རྒྱུད་ཡིན། (ངས་ཁོའི་
རུས་མིང་ཚད་གཅོད་བྱེད་རྒྱུ་བརྗེད་སོང་།) མི་དེ་ནི་ཝ་ལེན་སི་ཨ(Valencia)ཡི་གྲོང་
མཐའི་ཞིང་པ་ཞིག་སྟེ། བློ་རྩ་བརྟན་ལ་སྤོབས་པ་ཆེ་བས་མི་རྣམས་ཀྱི་གོང་བཀུར་ཐོབ་ཅིང་
གྲོང་ཚོའི་ནང་གི་དོ་སྣང་བྱེད་ས་གཙོ་ཤོས་དེ་རེད། ཞབས་བྲོ་འཁྲབ་ན་ཁོ་ལ་འགྲན་ཡ་
གཅིག་ཀྱང་མེད་ལ་དབྱུག་པ་གཡུགན་གཡུག་ཚད་ཤིན་ཏུ་རིང་། ད་དུང་སྲོལ་རྒྱུན་གྱི་
དུང་བརྗོད་གླུ་གཞས་ཀྱང་མང་པོ་ལེན་ཤེས། ཁོ་རང་ཁ་རྩོད་བྱེད་པར་མི་དགའ་མོད། འོན་
ཀྱང་དོན་དག་ཕྲན་ཚེགས་ཤིག་གི་ཆེད་དུའང་ཁོང་ཁྲོ་མེ་ལྟར་འབར་སྲིད་པ་ཀུན་གྱིས་
ཤེས། ཁོས་མེ་མདའ་རྒྱ་གླིང་ཁ་དེ་ཁུར་ནས་ཡུལ་སྐོར་པའི་འགྲོ་རོགས་བྱེད་སྐབས། སྒམ་
ནང་གསེར་ཊམ་གྱིས་ཁེངས་ཡོད་ཀྱང་ཁོ་ཚོའི་ལམ་འགོག་ཕོད་མཁན་གཅིག་ཀྱང་མེད།
དེ་བས་གཞོན་ནུ་འདིས་ངང་དཀར་གྱི་སྒྲོ་སྤུའི་ལྭ་བ་ཕྲག་ཏུ་འཕངས་ཏེ་སྐྱེ་སྟོབས་འབར་
བའི་ངང་ནས་གོམ་སྟབས་ཆེན་པོས་ལམ་དུ་བགྲོད་པ་མཐོང་ཚེ་ཡིད་སེམས་སྤྲོ་སིང་ངེ་བ་
ཞིག་རེད། གང་ལྟར་ཡང་ཁོ་ནི་སྐུ་སྲས་འཆལ་པོ་ངོ་མ་ཞིག་རེད། གྲལ་རིམ་དམའ་བའི་སྐུ་
སྲས་འཆལ་པོ་ཡིན་ཡང་མཚན་སྙན་ལ་ཤིན་ཏུ་དང་དོད་བྱེད་པ་རེད།
ཁཱ་སཾ་ཐིལ་ལཱ”པས་ཝ་ལེན་སི་ཨ་པར་བཤད་པའི་གཏམ་དཔེ་ཞིག་ཡོད་པ་དེ་ངས་
བསམ་ན་ཡོངས་སུ་ནོར་འདུག གཏམ་དཔེ་དེ་ནི་འདི་ལྟ་སྟེ། “ཝ་ལེན་སི་ཨར་ཤ་ནི་རྩྭ་
དང་། རྩྭ་ནི་ཆུ། ཕོ་ནི་མོ་དང་མོ་ནི་ཅིའང་མིན།” ངས་ཁྱེད་ལ་ཁག་ཐེག་བྱ་ཆོག ཝ་ལེན་
སི་ཨའི་ཟ་མ་ཧ་ཅང་ཞིམ་ལ་བུད་མེད་ཀྱང་ཤིན་ཏུ་མཛེས་པར་མ་ཟད། སི་ཕེན་གྱི་རྒྱལ་
ཕྲན་གཞན་དག་གི་བུད་མེད་ཀྱི་ཤ་མདངས་ལས་ཀྱང་ལྷག་ཏུ་དཀར། སྐྱེས་པ་རྣམས་ག་
འདྲ་ཞིག་ཡིན་ཚུལ་ཁྱེད་ཀྱིས་མི་འགྱངས་པར་རྟོགས་ངེས།
སྐུ་སྲས་འཆལ་པོས་གླང་འཛིང་ཞིག་ཡོད་པ་དེར་ལྟ་འདོད་སྐྱེས་མོད། འོན་ཀྱང་ལག་
ཏུ་དངུལ་རྡོག་གཅིག་ཀྱང་མེད། ཁོས་བསམ་བློ་བཏང་མཐར་གྲོགས་པོ་རྒྱལ་སྲུང་དང་བླངས་
དམག་ཅིག་ཉིན་དེར་ལས་རེས་ཡིན་པ་དེས་ཁོ་རང་ནང་ལ་འགྲོ་རུ་འཇུག་པར་སྙམ། འོན་
ཀྱང་དེ་ལྟ་མ་ཡིན་པར་དང་བླངས་དམག་དེས་བཀའ་ལ་བརྩི་སྲུང་ནན་ཏན་བྱས། སྐུ་སྲས་
འཆལ་པོ་བཙན་གྱིས་ནང་དུ་འགྲོ་གྲབས་བྱས་མོད་དང་བླངས་དམག་དེས་སྔར་བཞིན་འགྲོ་
རུ་མ་བཅུག་པ་ན་ཕན་ཚུན་སྡིགས་མོ་བྱས་ཤིང་། མཐར་དང་བླངས་དམག་གིས་སྐུ་སྲས་
འཆལ་པོའི་གསུས་པར་གཟས་ཏེ་མེ་མདའི་ཞབས་གཞུག་གིས་ཤུགས་ཀྱིས་ཐེངས་གཅིག་
བསྣུན། དེ་ནས་སྐུ་སྲས་འཆལ་པོ་ཕྱིར་ཆས་སོང་མོད། འོན་ཀྱང་མི་རྣམས་ཀྱིས་ཁོའི་གདོང་
མདོག་སྐྱ་བོར་གྱུར་ནས་ཁུ་ཚུར་བཅིངས། སྣ་གཤོག་སྦོས། མིག་མདངས་རྒྱུན་ལྡན་མིན་པར་
གྱུར་པ་མཐོང་ཞིང་།ཁོ་ཚོའི་སེམས་སུ་མི་འགྱངས་པར་དོན་རྐྱེན་ཞིག་འབྱུང་ངེས་སོ་སྙམ།
ཟླ་ཕྱེད་ཙམ་གྱི་རྗེས་སུ། གདུག་རྩུབ་ཆེ་བའི་དང་བླངས་དམག་མི་དེ་རུ་ཆུང་ཞིག་
དང་ལྷན་དུ་ལྐོག་འཚོང་པ་བདའ་འདེད་བྱེད་པར་མངགས་པ་དང་། ཁོ་ཚོས་དབེན་གནས་
ཀྱི་མགྲོན་ཁང་ཆུང་ཆུང་ཞིག་ཏུ་ངལ་གསོ་བཞིན་མཆིས། མཚན་མོར། གློ་བུར་དུ་ཕྱི་རོལ་
ནས་དང་བླངས་དམག་མི་དེའི་མིང་ནས་བོས་བྱུང་། “སྒོ་ཕྱེས་དང་། ང་ཁྱོད་ཀྱི་ཆུང་མས་
མངགས་པ་ཡིན།” དང་བླངས་དམག་དེས་ལྭ་བའང་གྱོན་མ་ཚར་བར་ཐོག་ཁང་ནས་
མར་བབས་ཏེ་སྒོ་ཕྱེ་མ་ཐག མེ་མདའ་རྒྱ་གླིང་ཁ་དེའི་མེ་རྟགས་ཀྱིས་ཁོའི་ཚི་ལེན་ཚིག་
ཅིང་ནང་གི་མདེའུ་ཚང་མ་ཁོའི་བྲང་ཁར་ཕོག ལག་དམར་བྲོས་སོང་བས་མེ་མདའ་རྒྱག་
མཁན་སུ་ཡིན་པ་གང་ཞིག་གིས་ཀྱང་མ་ཤེས། རེད་དེ། ཁོ་རང་གསོད་མཁན་ནི་སྐུ་སྲས་
འཆལ་པོ་དེ་ཡིན་མི་འདུག དེའི་རྒྱུ་མཚན་ནི་ལྷག་བསམ་ཆེ་ལ་གཞུང་རྒྱུད་དྲང་བའི་
རྒྱལ་སྲུང་ཕྱོགས་ཁག་གི་བུད་མེད་བཅུ་ལྷག་གིས་དམ་ཆོས་དཔང་ལ་བཞག་ཅིང་། མཆུ་
སྒྲོས་མཐེ་བོང་ལ་སྦྱར་ནས་མནའ་བོར་ཏེ། གྱོད་དོན་བྱུང་བའི་དུས་སྐབས་དེར་ཁོ་ཚོས་སོ་
སོའི་གྲོང་ཚོའི་ནང་དུ་སྐུ་སྲས་འཆལ་པོ་དེ་མཐོང་མྱོང་བར་བཤད་པ་མ་ཟད། ད་དུང་དུས་
ཚོད་སྐར་མ་རེ་རེའང་ཐོད་ཐུག་ཐུབ་པ་རེད།
སྐུ་སྲས་འཆལ་པོ་དེས་སྣང་དོགས་ཅི་ཡང་མི་བྱེད་པར་མི་མང་འདུས་སར་འགྲོ་ཞིང་།
གདོང་ལ་སྤྲོ་འཛུམ་ཤིག་ཤིག་བག་ཕེབས་ཀྱི་ངང་དུ་འདུག་སྟེ་ཧ་ལམ་སེམས་ཁྲལ་གང་
ཞིག་མེད་པར་གྱུར་པ་ལྟར་སྣང་། དེ་ནི་ཕ་རི་སིར་ཤི་གསོན་རྟིང་རྩོད་ཀྱི་འགྲན་བསྡུར་ཁྲོད་
མི་ཞིག་གིས་སྨྱོ་ཧམ་ཅན་ཞིག་གི་ལག་པ་ཡ་གཅིག་བཅགས་རྗེས། འཛེམ་བག་མེད་པར་
མཚན་མོར་ཐོར་ཐོ་ཎེ"〕རུ་འགྲོ་བ་དང་གཉིས་སུ་མེད། གོ་སྐབས་འདི་དང་བསྟུན་ནས་ཁྱེད་
ཀྱིས་རྟོགས་ཐུབ་སྟེ། ལྐོག་གསོད་ནི་ཡུལ་འདིར་དབུལ་པོ་རྣམས་ཀྱི་ཤི་གསོན་ཐག་གཅོད་
ཀྱི་འཛིང་མོ་ཡིན་ལ། ང་ཚོའི་ཡུལ་གྱི་ཤི་གསོན་རྟིང་རྩོད་ཀྱི་འཛིང་མོ་ལས་ཀྱང་ཚབས་ཆེ།
དེའི་རྒྱུ་མཚན་ནི་སྤྱིར་བཏང་མི་གཉིས་འཆི་ངེས་རེད། མཐོ་རིམ་མི་སྣའི་ཁྲོད་ཕན་ཚུན་ལ་
རྨས་སྐྱོན་ཡང་མོ་བཟོ་བ་རྒྱུན་ལྡན་དུ་སྣང་མོད་འོན་ཀྱང་གསོད་རེས་བྱེད་མི་སྲིད།
ཉེན་དཔོན་ཞིག་གིས་བརྩོན་སེམས་ཆེ་དྲགས་ནས(མི་ལ་ལས་ཁོ་རང་ལས་གནས་སུ་
གསར་དུ་ཐོན་པས་རེད་ཟེར། ཁ་ཤས་ཀྱིས་ཁོ་རང་བུད་མེད་ཅིག་ལ་དགའ་མོད། བུད་མེད་
དེ་སྐུ་སྲས་འཆལ་པོ་ལ་དགའ་བས་རེད་ཅེས་སྨྲ)སྙིང་ཉེ་བའི་མི་དེ་འཛིན་གྲབས་བྱེད་རག་
བར་དུ་ཐམས་ཅད་དུས་བདེ་ཞོད་འཇགས་སུ་གནས་ཡོད། ཉེན་དཔོན་གྱིས་ཀྱང་འཇིགས་
སྐུལ་བྱས་པ་ཙམ་ཡིན་པས་ཁོའི་དགའ་རོགས་རྩོད་ཡ་དེས་ཀྱང་ཁ་ཡ་མ་བྱས། འོན་ཏེ།
ཕྱིས་སུ་ཁོས་དངོས་གནས་ཕ་རོལ་པོའི་ཐོང་རྩ་ནས་བསྒགས་པ་ན། སྐུ་སྲས་འཆལ་པོས་ཁོ་
ལ “སྐམ་ལྕེ་ཞིག་མིད་དུ་བཅུག” པ་རེད། འདི་ནི་ཡུལ་དེའི་བཤད་སྲོལ་ཞིག་སྟེ། གྲིས་
ཐེངས་གཅིག་བསྣུན་པའི་དོན་ཡིན། ལུགས་མཐུན་གྱི་འགོག་སྲུང་གིས་ཉེན་དཔོན་ཞིག་
གི་གོ་གནས་དེ་ལྟར་སྟོང་བར་གཏོང་ཐུབ་བམ།
སི་ཕེན་དུ་མི་རྣམས་ཀྱིས་ཉེན་རྟོག་པར་གོང་བཀུར་ཆེན་པོ་བྱེད་དེ་ཧ་ལམ་དབྱིན་
ཇི་དང་གཅིག་མཚུངས་རེད། ཉེན་དཔོན་ཞིག་ལ་དྲག་སྤྱོད་སྤེལ་བ་ནི་ནམ་མཁར་མི་ཤོང་
བའི་ནག་ཉེས་བསགས་པ་དང་ཁྱད་མེད། དེ་བས་ཉེན་རྟོག་ཅུས་ཀྱིས་སྐུ་སྲས་འཆལ་པོ་
དེ་བཟུང་ནས་བཙོན་ཁང་དུ་བཅུག་པར་མ་ཟད་འདྲི་གཅོད་བྱས་ཤིང་ཁྲིམས་ཐག་བཅད།
དུས་ཚོད་ནར་འགྱངས་བྱས་པ་ཤིན་ཏུ་རིང་སྟེ། ཡུལ་འདིའི་ཁྲིམས་འཛིན་ལས་རིམ་ནི་
རང་རེའི་རྒྱལ་ཁབ་ལས་ཀྱང་དལ།
ཁྱེད་ཀྱི་སེམས་པ་གཉོམ་པོ་ཞིག་ཡིན་ཚེ། ང་དང་འདྲ་བར་མི་འདིར་མཐའ་འབྲས་
འདི་འདྲ་ཞིག་ཡོང་མི་འོས་ལ། ཁོའི་གོད་ཆག་ནི་དངོས་གནས་ལས་ཀྱིས་བསྐོས་པ་ཞིག་རེད།
ཁྲིམས་དཔོན་རྣམས་ཀྱིས་ཁོ་རང་སྤྱི་ཚོགས་སུ་ཕྱིར་བཏང་ནས་སྤྱི་ཚོགས་ཀྱི་ཕྲ་རྒྱན(ཁྲིམས་
རྩོད་པའི་བཤད་སྟངས་ཤིག)དུ་བསྒྱུར་ཆོག་པ་ལས། གུ་ཡངས་གཏོང་དཀའ་བ་ཞིག་ཏུ་འདོད་
མི་འོས་སོ་སྙམ་ངེས་མོད། འོན་ཀྱང་ཁྲིམས་དཔོན་རྣམས་ལ་སྙན་ངག་ལྟ་བུའི་བླ་མེད་ཀྱི་
བསམ་ཚུལ་དེ་འདྲ་མེད་པར་བློ་ཁ་གཅིག་མཐུན་གྱི་ངང་ནས་ཁོ་ལ་སྲོག་ཁྲིམས་བཅད་པ་རེད།
ནུབ་ཅིག་ལ། ང་རང་སྟེས་དབང་གིས་ཚལ་ཁྲོམ་ཐང་ཆེན་བརྒྱུད་ནས་འགྲོ་སྐབས།
ལས་བཟོ་པ་ཁ་ཤས་ཀྱིས་ཤིང་སྒྲོམ་ཁྱད་མཚར་པོ་ཞིག་ལམ་སྒྲོན་གྱི་འགྲམ་དུ་ཡར་སློང་
བཞིན་ཡོད་ལ། དབྱིབས་ནི་སྒོ་གྲུ་བཞི་ཞིག་དང་འདྲ། ལས་བཟོ་པའི་མཐའ་འཁོར་དུ་
དམག་མིས་བསྐོར་ཏེ་མཚར་སྣང་ཅན་གྱི་མི་རྣམས་ཕར་སྐྲོད་ཀྱིན་ཡོད། དེའི་རྒྱུ་མཚན་ནི་
འགག་གསོད་ཤིང་སྒྲོམ་ཡར་སློང་བ་ནི་འུ་ལག་རིགས་ཤིག་ཡིན་ལ། སྐོང་འགུགས་བྱས་
པའི་ལས་བཟོ་པས་ངེས་པར་དུ་ལས་ཀ་དེ་འགྲུབ་དགོས། དེ་མིན་ཚེ་གྱེན་ལོག་པར་བརྩི་
བ་ཡིན། གུན་གསབ་ཀྱི་ཚུལ་དུ་ས་གནས་སྲིད་གཞུང་གིས་བཀོད་སྒྲིག་འཐུས་ཚང་བྱས་
ཏེ་ཧ་ལམ་གསང་སྟབས་ཀྱིས་ཁོ་ཚོར་ལས་འགན་སྒྲུབ་ཏུ་འཇུག་པ་ཡིན་ལ། དེའི་རྒྱུ་རྐྱེན་
ནི་སྤྱི་པའི་སྣང་ངོར་དེ་ནི་ངོ་གནོང་དགོས་པ་ཞིག་ཡིན་པའི་ཕྱིར་རོ། །དེ་བས་ཁོ་ཚོས་ལས་
ཀ་ལས་སྐབས་དམག་མིས་བསྐོར་ཏེ་མང་ཚོགས་དང་བར་ཆོད་པར་བྱས་ཡོད་ལ་དུས་ཚོད་
ཀྱང་མཚན་མོ་ཡིན། དེ་ལྟར་ན་གཞན་གྱིས་ངོས་ཟིན་དཀའ་ལ་ཕྱི་ཉིན་ཁོ་ཚོར་འགག་
གསོད་ཤིང་སྒྲོམ་སློང་མཁན་ཞེས་འབོད་མཁན་ཡང་མེད།
ཝ་ལེན་སི་ཨའི་བཙོན་ཁང་ནི་གནའ་བོའི་གྷོ་ཡྀའི་ལུགས(Gothic)ཀྱི་ལྕོག་མཁར་
ཞིག་ཡིན་ལ་བཟོ་བཀོད་ཤིན་ཏུ་བརྗིད་ཅིང་མཛེས། ལྷག་པར་དུ་གཙང་འགྲམ་ལ་གཏད་
པའི་མདུན་རོལ་ནི་ཡིད་དུ་འོང་བ་ཞིག་རེད། ལྕོག་མཁར་ནི་མཁར་གྲོང་གི་མཐའ་སྣེ་རུ
ཡོད་ལ་མཁར་གྲོང་འདིའི་མཁར་སྒོ་ཞིག་སྟེ “རི་པའི་སྒོ་ཆེན” "ཞེས་འབོད། སྟེགས་
བུའི་སྟེང་ནས་ཕར་བལྟས་ཚེ། བགའ་དལ་ལཱ་ཝིར་གཙང་པོ་དང་གཙང་པོའི་སྟེང་གི་རྒྱལ་
ཕེབས་ཟམ་པ། ཝ་ལེན་སི་ཨའི་སྤྲོ་གསེང་དུ་བསྐྱོད་ས་དང་མཐའ་འཁོར་གྱི་མཛེས་ལྗོངས་
བཅས་ནི་ལག་མཐིལ་གྱི་རི་མོར་ལྟ་བ་བཞིན་དུ་མཐོང་ཡོང་། ཕྱོགས་བཞི་རྩིག་པས་བསྐོར་
བའི་ནང་རོལ་ན་ཡོད་ཀྱང་ཕྱི་རོལ་གྱི་ཞིང་ཁ་མཐོང་ཐུབ་པ་ནི་དགའ་སྐྱོ་འདྲེས་མའི་ཚོར་
བ་ཞིག་ཡིན་མོད། མདོར་དེད་ན་གང་ལྟར་བདེ་སྐྱིད་ཅིག་ཅི་ལ་མིན། བཙོན་མ་རྣམས་
སྟེགས་བུའི་སྟེང་འཛེག་པར་ཆོག་མཆན་གནང་མཁན་གྱི་བཙོན་སྲུང་པ་དེར་དངོས་
གནས་བཀའ་དྲིན་ཞུ་འོས། རེད་དེ། བཙོན་མ་ཁ་ཤས་ཀྱི་ངོས་ནས་བཤད་ན་ལོངས་སྤྱོད་
ཕྲན་ཙམ་ལའང་རིན་དོད་འཇལ་དགོས་འདུག
སྲོག་ཆད་བཅད་པའི་བཙོན་མ་གང་དེ་བཙོན་ཁང་ནས་ཕྱིར་ཁྲིད་ཡོང་རྗེས། བོང་
བུར་བསྐྱོན་ཏེ་འདུ་ལོང་ཆེ་ཤོས་ཀྱི་སྲང་ལམ་བརྒྱུད་ནས་ཚལ་ཁྲོམ་ཐང་ཆེན་དུ་ཡོང་ཞིང་།
གནས་དེར་ལྔ་ལམ་དུ་སྐྱེལ་དགོས་པ་རེད།
ང་རང་ང་ལ་འགྲོ་རོགས་བྱེད་པར་འཐད་པའི་སི་ཕེན་གྱི་གྲོགས་པོ་ཞིག་དང་ལྷན་དུ་
སྔ་མོ་ནས “རི་པའི་སྒོ་ཆེན” གྱི་མདུན་དུ་སོང་། ངས་གནས་འདིར་སྔ་མོ་ནས་མི་ཚོགས་
ཀྱིས་ཁེངས་ཡོད་པར་འདོད་མོད། འོན་ཀྱང་ང་ནོར་འདུག བཟོ་པ་རྣམས་ཀྱིས་ཁུ་སིམ་
མེར་སོ་སོའི་བཟོ་ཁང་དུ་ལས་ཀ་གཉེར་གྱིན་ཡོད་ལ། སྔོ་ཚལ་བཙོང་ཟིན་པའི་ཞིང་པ་
རྣམས་གཅིག་རྗེས་གཉིས་མཐུད་ཀྱིས་མཁར་ཕྱི་ལ་འགྲོ་བཞིན་ཡོད། བཙོན་ཁང་གི་སྒོ་
དྲུང་དུ་སྐྱ་དམག་བཅུ་གཉིས་རུ་བསྟར་བསྒྲིགས་ཡོད་པ་དེ་ཙམ་མ་གཏོགས་སྔ་ལྟས་ཁྱད་
པར་བ་གང་ཡང་མི་སྣང་། ངས་བསམ་ན་ཝ་ལེན་སི་ཨ་པ་རྣམས་སྲོག་ཁྲིམས་གཅོད་པར་
ལྟ་རྒྱུར་མི་དགའ་བ་དེ་ཁོ་ཚོ་ཧ་ཅང་སྙིང་རྗེ་ཆེ་བས་མ་རེད། ངའི་ལམ་གྲོགས་ནང་བཞིན་
རྣམ་པ་དེས་སུན་པར་བཅུག་པས་ཁོ་ཚོར་མཚོན་ན་འགུགས་ཤུགས་གང་ཡང་མ་ཡོད་པ་
ཡིན་ནམ། གཅིག་བྱས་ན་སྣང་མེད་ཀྱི་རྣམ་འགྱུར་དེ་ནི་ཝ་ལེན་སི་ཨ་པ་རྣམས་ཀྱི་ལས་
ལ་བརྩོན་པའི་གཤིས་རྒྱུད་ལས་བྱུང་བ་ཡིན་ཏེ། ཁོ་ཚོས་ཞིང་རྨོ་ཡུར་རྒྱག་དང་དེའི་སྟོན་
འབྲས་ལ་དགའ་ཞེན་བྱེད་པ་ནི་སི་ཕེན་གྱི་ས་ཁུལ་གཞན་དག་མ་ཟད་ཡོ་རོབ་གླིང་ཡོངས་
ཀྱི་མི་རིགས་ཐམས་ཅད་ལས་ཀྱང་ཧ་ཅང་འབུར་དུ་ཐོན་ཡོད།
ཆུ་ཚོད་བཅུ་གཅིག་པར་བཙོན་ཁང་གི་སྒོ་ཆེན་ཕྱེ་མ་ཐག དེ་འཕྲལ་དུ་མི་གྲངས་
ཅུང་མང་བའི་ཧྥང་ཅི་གྀ་ཚོགས་པའི་རུ་ཁག་ཅིག་ཕྱིར་ཐོན་བྱུང་། རུ་ཁག་གི་མདུན་རོལ་
ཏུ། དགེ་སྒྲུབ་པ་དཀའ་ཐུབ་ཅན་ཞིག་གིས་ཡེ་ཤུའི་སྡུག་མྱོང་འདྲ་སྐུ་ཅན་གྱི་རྒྱ་གྲམ་ཞིག་
ཡར་བཏེགས་ཏེ་ཡོང་། གཡས་གཡོན་དུ་རིམ་པ་བཞི་ཅན་གྱི་དགེ་སྒྲུབ་པ་རེ་ཡོད་ཅིང་ལག་
ཏུ་དབྱུག་པ་རིང་པོ་རྩེ་ན་ལྒང་ཞུ་ཅན་ཞིག་ཁྱེར་འདུག རྒྱ་གྲམ་སྟེང་གི་ཡེ་ཤུ་ནི་མི་ཞིག་
གི་ཆེ་ཆུང་དང་འདྲ་ལ། ཤོག་པང་གིས་བཟོས་ཤིང་རི་མོ་བྲིས་པ་ཧ་ཅང་ཞིབ་ཆ་དོད། སི་
ཕེན་པས་རྟག་ཏུ་ཐབས་བརྒྱ་ཇུས་སྟོང་གིས་ཆོས་ལུགས་གང་དེ་འཇིགས་སུ་རུང་བ་ཞིག་
ཏུ་བསྒྱུར་བ་ཡིན་ལ། ཁོ་ཚོའི་ཆོས་ལུགས་པར་ཕོག་པའི་རྨས་སྐྱོན་ཅི་རིགས་དང་ལུས་ཀྱི་
རྨ་ཤུལ་སོགས་བྲིས་པའི་ལག་རྩལ་ཁྱད་དུ་འཕགས། ཁྲིམས་ཆད་གཅོད་པའི་སྐབས་སུ་
འགྲེམ་བྱའི་ཡེ་ཤུའི་སྡུག་མྱོང་སྐུ་འདྲའི་སྟེང་དུ། ཁྲག་དང་རྣག སྔོ་ཐིག་ཆེ་ཆུང་མང་པོ་
སོགས་ཡོད་པས་ཀུན་གྱི་སྣང་ངོའི་ཆེས་མི་སྡུག་པའི་རྣམ་པ་དེ་ཡིན་ངེས། མི་ལ་ཞེན་ལོག་
བསྐྱེད་པའི་རྒྱ་གྲམ་དེ་འཛིན་མཁན་གྱིས་སྒོ་དྲུང་དུ་འགྲོ་མཚམས་བཞག་ཅིང་། དམག་
མི་རྣམས་ཀྱང་ཅུང་ཟད་ཉེ་བར་བཅར་བྱུང་། རྒྱབ་ཕྱོགས་ན་ལྟད་མོར་ལྟ་མཁན་བརྒྱ་ཕྲག་
ཅིག་རུབ་ཡོད་པའང་ཤིན་ཏུ་ཉེ་བས། དེ་དག་གིས་མདུན་ཕྱོགས་སུ་ཅི་ཞིག་སྒྲུབ་པ་དང་
གང་ཞིག་བཤད་ཀྱིན་ཡོད་པ་མིག་གིས་མཐོང་ཐུབ་ལ་རྣ་བས་ཐོས་ཀྱང་ཐུབ། གློ་བུར་དུ།
ཉེས་ཅན་པ་དེ་མཐོལ་བཤགས་བྱེད་སའི་ཆོས་དཔོན་དང་འགྲོགས་ནས་སླེབས་བྱུང་།
ཉེས་ཅན་དེའི་ཞལ་རས་ནི་ངས་ནམ་ཡང་བརྗེད་མི་སྲིད། ཁོ་ནི་གཟུགས་རིང་ཞིང་ཤ་
སྐམ་ལ་བལྟས་ཚོད་ཀྱིས་ལོ་ན་སུམ་ཅུར་སོན་ཡོད་པ་འདྲ། དཔྲལ་བ་མཐོ་ལ་མགོ་སྐྲ་སྟུག་
པོ་དེ་ནག་ཅིང་དྲང་བས་སྤུ་ཤད་ཅིག་དང་མཚུངས། མིག་ཟུང་ཆེ་ལ་དོང་དུ་ལྷུང་འདུག་
ནའང་རྣམ་རིག་དོད། ཁོ་རང་རྐང་རྗེན་ཡིན་ལ་ལུས་སུ་ལྭ་རིང་ནག་པོ་ཞིག་གྱོན་ཞིང་
དེའི་བྲང་ཁར་རྒྱ་གྲམ་དམར་པོ་ཞིག་བཙེམས་ཡོད་པ་དེ་ནི་འཆི་ཉེ་རོགས་སྐྱོར་ཚོགས་
པའི་ཚོགས་རྟགས་རེད། ཁོའི་ཚི་ལེན་གྱི་གོང་བ་ལྟེབ་ཆགས་སུ་གྱུར་ཏེ་ཕྲག་པ་དང་བྲང་
ཁར་དཔྱངས་འདུག མདོག་དཀར་པོར་གྱུར་པའི་ཐག་པ་ཕྲ་མོ་ཞིག་ཁོའི་ལྭ་རིང་ནག་པོ་
དེའི་སྟེང་དུ་ཧ་ཅང་མངོན་གསལ་དོད་ལ། ཁོའི་ལུས་སྟེང་དུ་དཀྲི་སྐོར་མང་པོ་བརྒྱབ་རྗེས་
དཔུང་བ་དང་ལག་ཟུང་གསོལ་འདེབས་བྱེད་པའི་ཚུལ་དུ་བཀྱིགས་འདུག་ཅིང་། ལག་ཏུ་
རྒྱ་གྲམ་ཆུང་ཆུང་ཞིག་དང་འཕགས་མའི་འདྲ་སྐུ་ཞིག་བཟུང་ཡོད། མཐོལ་བཤགས་བྱེད་
སའི་ཆོས་དཔོན་དེ་ནི་ཡན་ལག་ཐུང་ལ་ཤ་རྒྱགས་པ། གདོང་ལ་དམར་མདངས་རྒྱས་ཤིང་
བྱམས་བརྩེ་ཅན་ཞིག་གི་ཚུལ་དུ་སྣང་། འོན་ཀྱང་ལས་རིགས་འདི་གཉེར་ཏེ་ཡུན་རིང་
འགོར་ཞིང་སྲོག་ཆད་བབས་པའི་བཙོན་མ་མང་པོར་འབྲེལ་འདྲིས་བྱས་མྱོང་མཁན་ཞིག་
ཡིན་པ་ནི་བལྟས་པ་ཙམ་གྱིས་ཤེས་འོངས།
ཉེས་ཅན་གྱི་རྒྱབ་ཕྱོགས་སུ་གདོང་མདོག་སྐྱ་ཞིང་གཟུགས་པོ་ཕྲ་བ། ཞི་འཇམ་དང་
མཚེར་བག་གི་རྣམ་འགྱུར་འཛིན་པ། སྟོད་ལྭ་ཁམ་མདོག་དང་དོར་ཐུང་ནག་པོ། དེའི་འོག་ཏུ་
དར་བཏགས་རྐང་འབོལ་ནག་པོ་གྱོན་པ་ཞིག་འགྲེང་ཡོད། གལ་ཏེ་མགོ་ལ་མདུང་ཐོགས་གླང་
འཛིང་པས་གླང་འཛིང་བྱེད་སྐབས་གྱོན་པའི་ཞྭ་མོ་དང་འདྲ་བའི་ཞྭ་མོ་འདབ་རིང་སྐྱ་བོ་དེ་
གྱོན་མེད་ན། ངས་དངོས་གནས་དེ་ནི་གྱོན་ཆས་ལ་དོ་སྣང་མི་བྱེད་པའི་གཞུང་དཔང་པའམ་
ཡང་ན་ཉེན་དཔོན་ཞིག་རེད་སྙམ་བྱུང་། རྒྱ་གྲམ་མཐོང་མ་ཐག་ཁོས་གུས་གུས་ཞུམ་ཞུམ་གྱིས་
ཞྭ་མོ་ཕུད་སོང་། སྐབས་དེར། ངས་ཞྭ་རྩེ་ན་བ་སོའི་སྐས་ཆུང་ཆུང་ཞིག་ཏོག་གི་ཚུལ་དུ་ཡོད་པ་
མཐོང་བྱུང་ལ།ཞྭ་རྟགས་དེས་ཁོ་ནི་བཤན་པ་ཡིན་པ་གསལ་བཤད་བྱས་ཡོད།
ད་ཅི་ཉེས་ཅན་དེ་བཙོན་ཁང་གི་སྒོ་ཆེན་གྱི་གློ་སྒོ་ལས་འཛུལ་སྐབས་ལུས་སྟོད་
བསྒུར་ནས་མི་ཡོང་ཀ་མེད་ཡིན་མོད། ད་ལྟ་སྒོ་ཆེན་ལས་ཕྱི་རུ་ཐོན་པ་ན། ལུས་པོ་དགྱེ་
ཞིང་མིག་ཟུང་བགྲད་དེ་མི་ཚོགས་ལ་མིག་མྱུལ་ཐེངས་གཅིག་བྱས་རྗེས་དབུགས་རིང་
ཞིག་བརྔུབས། ངས་བསམ་ན་ཁོས་དབུགས་རྔུབ་སྐབས་ཀྱི་ཚོར་བ་ཧ་ཅང་སྐྱིད་དེ། གུ་དོག་
ལ་དབུགས་འཚང་སྐྱེད་པའི་བཙོན་ཁང་དུ་དུས་ཡུན་རིང་པོར་བཅུག་པའི་མི་ཞིག་དང་
གཉིས་སུ་མེད། ཁོའི་རྣམ་འགྱུར་ཧ་ཅང་ཡ་མཚན་ཞིག་སྟེ་སྐྲག་སྣང་མ་ཡིན་པར་སེམས་
ཁྲལ་གྱི་ཉམས་སྣང་མངོན་ཡོད་དེ། ཐམས་ཅད་ལས་ཀྱིས་བསྐོས་པར་འདོད་ཡོད་པ་འདྲ་ལ།
ང་རྒྱལ་གྱི་མགོ་འཕང་མི་མཐོ་ཞིང་སྤོབས་པ་ཆེ་མདོག་ཀྱང་མི་སྟོན། ངའི་སེམས་སུ་གལ་
སྲིད་རང་ཉིད་ལའང་དེ་འདྲའི་གནས་སྟངས་འོག་ཏུ་ཁོའི་ཉམས་འགྱུར་ལྟ་བུ་ཞིག་ཡོད་ན་
ཅི་མ་རུང་སྙམ་བྱུང་།
མཐོལ་བཤགས་བྱེད་སའི་ཆོས་དཔོན་གྱིས་ཁོ་རང་རྒྱ་གྲམ་གྱི་མདུན་དུ་པུས་མོ་ས་
རུ་འཛུགས་སུ་བཅུག་པ་ན། ཁོས་དེ་ལྟར་བསྒྲུབས་ཤིང་ད་དུང་སྣང་བརྙན་མི་སྡུག་པ་དེའི་
ཞབས་ཟུང་ལ་འོ་ཞིག་བྱས་སོང་། སྐབས་དེར། དེར་ཡོད་ཀྱི་མི་རྣམས་སེམས་འགུལ་ཐེབས་
ཏེ་སྐད་ཅིག་ཙམ་གྱི་རིང་ལ་ཁུ་སིམ་མེར་གྱུར་པ་ན། མཐོལ་བཤགས་བྱེད་སའི་ཆོས་དཔོན་
གྱིས་དེ་དོན་རྟོགས་པས་ཕྱག་ཟུང་ཡར་བཀྱགས་ཏེ་སེམས་ལྷོད་ལྷོད་གྱིས་ཤིག་ཅེས་པའི་
བརྡ་བསྟན། ཁོའི་ཕུ་རུང་ཧ་ཅང་རིང་བས་གཏམ་བཤད་གནང་བའི་བཟོ་ལྟ་སྟོན་སྐབས་
འགོག་རྐྱེན་ལོས་བཟོ་སྙམ་པ་ཙམ་དུ་སྣང་ལ། དེ་ནས་ཁོས་མང་དུ་སྤེལ་མྱོང་བའི་གཏམ་
བཤད་དེ་སྤེལ་མགོ་ཚུགས། སྐད་སྒྲ་མཐོ་ཞིང་དྲག་ནའང་རེས་སྐོར་རང་བཞིན་གྱིས་
གདངས་གཅིག་བསྐྱར་ཟློས་བྱས་པས་གཞས་བརྒྱ་གདངས་གཅིག་གི་ཚུལ་དུ་སྣང་། ཁོའི་
ཡིག་འབྲུ་རེ་རེ་གསལ་ཞིང་དག་ལ། ཁཱ་ཐེ་ལོ་ཎི་ཡའི(Catalonian)ཡུལ་སྐད་ཀྱིས་བག་
ཕེབས་ངང་བརྗོད་མོད། གཅིག་བྱས་ན་ཉེས་ཅན་གྱིས་ཅུང་ཟད་ཙམ་ལས་ཧ་གོ་མེད་ཀྱང་
སྲིད། སྐད་ཆ་རེའི་མགོ་འཛུགས་སྐབས་བསམ་བཞིན་དུ་སྐད་གསང་མཐོ་རུ་བཏེགས་
པས་སྐད་སྒྲ་རྣ་བར་གཟན་པ་ཞིག་ཏུ་སྣང་མོད། འོན་ཀྱང་། ཚིག་མཇུག་སྡུད་སྐབས་སྐད་
གདངས་དམའ་ལ་ལྗིད་ཏིག་ཏིག་གི་ཚོར་སྣང་ཞིག་སྟེར།
ཁོས་སྤུན་ཟླ་ཞེས་འབོད་པའི་ཉེས་ཅན་དེ་ལ་གསུངས་པའི་སྐད་ཆའི་ནང་དོན་ཕལ་
ཆེར་འདི་ལྟ་སྟེ། “ཁྱོད་ནི་བསད་ཀྱང་ཉེས་པ་མི་དག ཉེས་པ་ཤིན་ཏུ་ལྕི་བས་ཁྱོད་ལ་
མཚོན་ན་འགག་གསོད་གཏོང་བ་ནི་གུ་ཡངས་སུ་བཏང་བ་ཡིན།” སྐབས་འདིར་ཁོས་
ཉེས་ཅན་གྱིས་ལྐོག་གསོད་བྱས་པའི་སྐོར་ནས་སྐད་ཆ་ཚིག་གཅིག་ལས་མ་སྨྲས་མོད། འོན་
ཀྱང་ཉེས་ཅན་དེ་གཞོན་དུས་ཆོས་ལ་མ་དད་པར་ངན་རུལ་དུ་གྱུར་པ་ནི་ཉེས་པ་འདིའི་
རྒྱུ་རྐྱེན་ཁོ་ན་ཡིན་ཚུལ་ཐད་མང་པོ་བརྗོད་བྱུང་། དེ་ནས་ཁོས་བཤད་ཀྱིན་བཤད་ཀྱིན་
སྤྲོ་སེམས་འཁོལ་བར་གྱུར་ཏེ། “ཁྱོད་ཀྱིས་རང་ཉེས་རང་འཁུར་བྱེད་པ་ཡིན་ནའང་ཁྱོད་
ཀྱིས་ཁུར་བའི་ཉེས་པ་ནི་འཇིག་རྟེན་སྐྱོབ་པའི་མགོན་གྱིས་ཁྱོད་ཀྱི་ཕྱིར་དུ་མྱངས་པའི་
མི་བཟད་པའི་སྡུག་བསྔལ་དང་བསྡུར་ན་ཅི་ཡང་མིན། ཁྱོད་ཀྱིས་འདི་རུ་བཞུར་གྱིན་པའི་
ཁྲག་དང་རྨ་ཁ་འདི་དག་ལ་ལྟོས་དང་། ད་དུང………” ཁོས་སི་ཕེན་སྐད་ཀྱི་ལམ་ནས་འུད་
བརྗོད་ཀྱི་ཚིག་ཡོད་དོ་ཅོག་གིས་ད་ཅི་ངས་ཁྱེད་ལ་ཞུས་པའི་འདྲ་སྐུ་མི་སྡུག་པ་དེ་གསལ་
བཤད་བྱས་ཤིང་། ཡེ་ཤུས་སྡུག་བསྔལ་མྱངས་པའི་ཚུལ་ཇི་མ་ཇི་བཞིན་དུ་བརྗོད། སྐད་
ཆའི་ཚིག་མཇུག་སྡུད་སྟངས་ནི་མགོ་རྩོམ་སྟངས་ལས་ཀྱང་ཡིད་དུ་འོང་བ་ཞིག་སྟེ། ཁོ་ན་
རེ། ཡིད་ཕངས་པ་ཞིག་ལ་རིང་དྲགས་སོང་། དཀོན་མཆོག་གི་བྱམས་དང་སྙིང་རྗེ་ལ་མཐའ་
མེད། སེམས་པ་རྣམ་དག་གིས་འགྱོད་བཤགས་བྱེད་མཁན་ཞིག་ཡིན་ན་ཉེས་པའི་འབྱུང་
རྐྱེན་དུ་གྱུར་པའི་ནང་སེམས་ཀྱི་ཞེ་སྡང་དེ་ཞི་བར་བྱེད་ངེས་ཟེར།
ཉེས་ཅན་དེ་ཡར་ལངས་ནས་ཅུང་རྩུབ་པོའི་ཚུལ་གྱིས་འདི་སྐད་བཤད། “ཆོས་དཔོན།
ཁྱེད་ཀྱིས་ངའི་རྣམ་ཤེས་ལྷ་ཡུལ་དུ་སྐྱེ་བར་ཤོག་ཅེས་བཤད་པ་ཁོ་ནས་ཆོག ང་ཚོ་འགྲོ།”
མཐོལ་བཤགས་བྱེད་སའི་ཆོས་དཔོན་ནི་རང་ཉིད་ཀྱི་སྐད་ཆ་དེ་དག་ལ་ཡིད་ཚིམ་པ་
ལྟར་ཕྱིར་བཙོན་ཁང་དུ་ཆས་སོང་། ཆོས་དཔོན་གྱི་ཚབ་ཏུ་ཧྥང་ཅི་གྀ་ཚོགས་པའི་དགེ་སྒྲུབ་
པ་གཉིས་ཉེན་ཅན་གྱི་གམ་དུ་ཡོང་ཞིང་ཆེས་མཇུག་མཐར་ད་གཟོད་ཁ་གྱེས།
ཉེས་ཅན་པ་དེ་ཐོག་མར་རྩྭ་གདན་ཞིག་གི་སྟེང་དུ་བསྙལ་རྗེས། བཤན་པས་རྩྭ་གདན་
དང་བཅས་རང་གི་འགྲམ་དུ་འཐེན་ཙམ་བྱས། འོན་ཏེ་རྩུབ་སྤྱོད་ཨེན་ཙམ་ཡང་མེད་པར་
ཁྲིམས་འཁུར་པ་དང་ཁྲིམས་གཅོད་པ་གཉིས་བར་གསང་བའི་ཁ་ཆད་ཅིག་བཞག་ཟིན་
པ་ལྟར་སྣང་། འདི་ནི་བཟོ་ལྟ་སྟོན་པ་རྐྱང་རྐྱང་ཡིན་ཏེ་ཡིག་འབྲུ་གཅིག་ཀྱང་མ་ལུས་པར་
དཔྱད་མཚམས་ཀྱི་གཏན་ཁེལ་ལྟར་ལག་བསྟར་བྱེད་ཀྱིན་ཡོད་པ་མི་རྣམས་ལ་ཤེས་སུ་
འཇུག་ཆེད་རེད། དཔྱད་མཚམས་སུ་འདི་ལྟར་བྲིས་འདུག་སྟེ “རྩྭ་གདན་གྱི་སྟེང་ནས་
ཁྲོམ་སྟོན་བྱས་རྗེས་འགག་གསོད་བྱེད་དགོས།”
དེ་ནས་ལས་ངན་དེ་བོང་བུ་ཞིག་ལ་བསྐྱོན་ཞིང་བཤན་པས་སྲབ་མདའ་ནས་བཟུང་
སྟེ་ཁྲིད། གཞོགས་གཉིས་ནི་ཧྥང་ཅི་གྀའི་དགེ་སྒྲུབ་པ་དེ་གཉིས་ཡིན་ལ། དགེ་སྒྲུབ་པའི་
མདུན་ཕྱོགས་སུ་ཧྥང་ཅི་གྀའི་དགེ་འདུན་པ་དང་མི་སྐྱའི་ཕྲེང་བསྟར་རིང་མོ་གཉིས་བགྲོད་
བཞིན་ཡོད་ཅིང་ཁོ་ཚོ་ཚང་མ “ལྡོམ་པོའི་སྙིང་རྗེ་ཚོགས་པ” ཡི་ཚོགས་མི་རེད། ད་
རུང་དར་ཆ་དང་རྒྱ་གྲམ་ཡང་བརྗེད་མེད་པ་སྨོས་མེད་རེད། བོང་བུའི་རྗེས་སུ་གཞུང་དཔང་
པ་གཅིག་དང་ཉེན་རྟོག་པ་གཉིས་ཡོད། ཉེན་རྟོག་པས་ཧྥ་རན་སིའི་ལུགས་ཀྱི་གུས་ལྭ་ནག་
པོ་དང་དོར་ཐུང་། དར་བཏགས་རྐང་འབོལ་བཅས་གྱོན་ཡོད་ལ། རྐེད་པར་གྲི་རིང་པོ་ཞིག་
བཏགས་ནས་རྐང་པར་སྐྱོན་ཤོར་བའི་རྟ་ངན་ངོན་ཞིག་ལ་ཞོན་འདུག ད་དུང་སྐྱ་དམག་
རུ་ཆུང་ཞིག་རྒྱབ་གནོན་གྱི་ཚུལ་དུ་རྗེས་སུ་འབྲངས་ཡོད། དཔུང་སྡེ་དལ་གྱིས་མདུན་
དུ་བསྐྱོད་པ་དང་དགེ་འདུན་པ་རྣམས་ཀྱིས་སྐད་གདངས་དམའ་མོས་སྐྱབས་འཇུག་ཞུ་
བཞིན་ཕེབས། བེར་ཆེན་གྱོན་མཁན་ཁ་ཤས་རུ་དཔུང་གི་མཐའ་འཁོར་དུ་འགྲོ་ཞིང་ལག་
ཏུ་དངུལ་གྱི་སྡེར་མ་ཞིག་བཏེགས་ནས་ཉམ་ང་ཞིང་ལས་ངན་པའི་མི་དེར་ཞལ་འདེབས་
སྡུད་བཞིན་ཡོད། དེར་འདུས་ཀྱིས་དངུལ་སྒོར་ཐམས་ཅད་ཀྱིས་ཁོའི་རྣམ་ཤེས་ལ་ཐར་པ་
འཐོབ་ཆེད་མཆོད་འབུལ་གྱི་ཆོ་ག་ཁ་ཤས་བསྒྲུབ་ངེས་རེད། མི་འགྱངས་པར་སྲོག་ཁྲིམས་
གཅོད་རྒྱུ་ཡིན་པའི་གནམ་བདག་ཆོས་ལུགས་ཀྱི་དད་ལྡན་པ་ཞིག་ལ་མཚོན་ན། སྡེར་མའི་
ནང་དངུལ་སིལ་མས་ཁེངས་པ་མཐོང་ཚེ་ཡིད་སེམས་བདེ་ལ་འབབ་ཐུབ་ངེས། ཀུན་གྱིས་
གཅིག་མཇུག་གཉིས་མཐུད་ཀྱིས་དངུལ་ཁུག་ལས་དངུལ་བཏོན་བྱུང་ལ། ཆོས་ལ་མི་དད་
པ་ངས་ཀྱང་ལྷག་བསམ་རྣམ་དག་གིས་རང་ཉིད་ཀྱི་སེམས་མཚོན་བྱེད་ཙམ་ཕུལ་བ་ཡིན།
དྲང་མོར་བཤད་ན། ང་ནི་གནམ་བདག་ཆོས་ལུགས་ཀྱི་ཆོ་ག་འདིའི་རིགས་ལ་
དགའ་ཞིང་དེར་ཡིད་ཆེས་ཀྱང་བྱེད་འདོད་སྐྱེས། སྣང་ཚུལ་འདི་ལྟ་བུའི་འོག་ཏུ་ཆོ་ག་
འདིའི་རིགས་ནི་ང་ཚོ་ཧྥ་རན་སིའི་སྲོག་ཁྲིམས་གཅོད་སྐབས་ཤིང་རྟ་འཁོར་ལོ་དང་ཉེན་
རྟོག་པ། ཐ་ཤལ་ཆོ་མེད་ཀྱི་དམག་དཔུང་བསྐྱོད་པ་སོགས་དང་བསྡུར་ན་ལྡབ་འགྱུར་གྱིས་
སེམས་འགུལ་ཐེབས་པ་ཞིག་རེད། ཏག་ཏག་གནད་དེའི་རྐྱེན་གྱིས་ང་རང་རྒྱ་གྲམ་དང་རུ་
དཔུང་དེ་ལ་དགའ་བར་གྱུར་པ་ཡིན་ཏེ། དེ་དག་གིས་ཚད་ངེས་ཅན་ཞིག་ནས་ཉེས་ཅན་
གྱི་འཆི་ཁའི་སྡུག་བསྔལ་ཇེ་ཡང་དུ་གཏང་ཐུབ། ཡིད་སྐྱོ་བའི་རྣམ་པ་འདི་འདྲའི་འོག་
ཐོག་མར་ཁོའི་གཏམ་འདོད་བསྐངས་པ་ཡིན་ལ། གཏམ་འདོད་ནི་ང་ཚོའི་སེམས་ནང་
གི་ཆེས་མཇུག་མཐར་ཉམས་དམས་སུ་འགྲོ་བའི་འདུ་ཤེས་དེ་རེད། གཞན་ཡང་འདིའི་
རིགས་ནི་ཁོས་ཆུང་དུས་ནས་གོང་བཀུར་བྱེད་ས་ཡིན་ལ། དེ་རིང་ཁོའི་ཕྱིར་དུ་གསོལ་
འདེབས་བྱེད་པའི་དགེ་འདུན་པ་དང་དེའི་འདོན་རྟ། མཆོད་འབུལ་གྱི་ཆོ་ག་གཉེར་བྱེད་
ཀྱི་ཞལ་འདེབས་བསྡུ་མཁན་རྣམས་ཀྱི་སྐད་སྒྲ། དེ་དག་ཐམས་ཅད་ཀྱིས་ཁོའི་སྡུག་བསྔལ་
དང་སེམས་ཁྲལ་ཇེ་ཆུང་དུ་བཏང་ནས་འཆི་བ་ལ་བསམ་བློ་མི་འཁོར་བ་ཞིག་ཏུ་བསྒྱུར་
འགྲོ། མགོ་བོ་གཡས་སུ་དཀྱོགས་ན་དེ་ཕྱོགས་ཀྱི་ཧྥང་ཅི་གྀའི་དགེ་སྒྲུབ་པས་ཁོ་ལ་དཀོན་
མཆོག་གི་སྙིང་རྗེ་ནི་དཔག་ཏུ་མེད་ཚུལ་སྨྲ། མགོ་བོ་གཡོན་དུ་དཀྱོགས་ན་གཡོན་ཕྱོགས་
ཀྱི་ཧྥང་ཅི་གྀའི་དགེ་སྒྲུབ་པས་དུས་ངེས་མེད་དུ་ཁོ་ལ་དགེ་ཕྲུག་ཞྀ་རན་སོ་ཝ་ནི་མཐུ་རྩལ་
ལ་འགྲན་ཟླ་བྲལ་ཞིང་ཁོའི་ཆེད་དུ་ངོ་ཆེན་ཞུ་ཚུལ་བཤད། ཁོ་རང་གསོད་རའི་ཕྱོགས་སུ་
བགྲོད་ཅིང་གསར་དུ་དམག་ལ་ཞུགས་པའི་དམག་མི་ཞིག་དང་འདྲ་བར་གཞོགས་གཉིས་
སུ་དམག་དཔོན་གཉིས་ཀྱིས་ཁོ་ལ་ལྟ་རྟོག་བྱེད་ཅིང་དུས་མཚུངས་སུ་ཁོ་ལ་སྐུལ་བསྟོད་
བྱེད་བཞིན་ཡོད། མཚན་ཉིད་སྨྲ་བ་ཞིག་གིས་སྔོན་ཆད་སྐད་གསང་མཐོན་པོས་འདི་སྐད་
གསུངས་མྱོང་། “ཉེས་ཅན་གྱི་སེམས་པ་སྐད་ཅིག་ཙམ་ལའང་བདེར་འབབ་ཐབས་མེད།”
དེའང་ལེགས་ཏེ། རྒྱུན་མཐུད་ནས་སེམས་པ་གཡོ་འཁྱོམ་བྱེད་པར་བཅུག་ཚེ་ཁོས་མནར་
གཅོད་གཏོང་བའི་དོན་དག་གང་དེའི་ཕྱོགས་ལ་བསམ་བློ་གཏོང་དཀའ།
དེ་བས་ངས་དགེ་འདུན་པ་དང་སྒོས་སུ་སྲང་ལམ་ན་སློང་མོ་བྱེད་པའི་སྤྲང་པོ་རྣམས་
ཀྱིས་དམའ་རིམ་མང་ཚོགས་ལ་ཤུགས་རྐྱེན་དེ་འདྲ་ཆེན་པོ་ཐེབས་དོན་རྟོགས་སོང་། རང་
ལྟ་མཁྲེགས་འཛིན་བྱེད་མཁན་གྱི་རང་དབང་གྲུབ་མཐའི་མི་རྣམས་ཀྱིས་ཐོས་ན་མི་དགའ་
བར་འགྱུར་མོད། དོན་དངོས་སུ་ཁོ་ཚོ་ནི་ལས་ངན་པའི་མི་རྣམས་སྐྱེས་ནས་འཆི་རག་བར་
གྱི་བསམ་བློའི་ཀ་ཆེན་ལྟ་བུའམ་སེམས་གསོ་ཞིག་རེད། དཔེར་བཞག་ན། སྲོག་ཆད་གཅོད་
པར་སྒུག་པའི་མི་ཞིག་ལ་ཉིན་གསུམ་རིང་དོན་དེའི་ཐད་བསམ་བློ་གཏོང་དུ་མི་འཇུག་པ་
ནི་ཅི་འདྲའི་དཀའ་བའི་ལས་ཤིག་རེད་ཨང་། ངས་བསམ་ན། གལ་སྲིད་སྟབས་མ་ལེགས་
པར་ང་ལ་སྲོག་ཆད་གཅད་དགོས་ཤིང་གམ་དུ་ཧྥང་ཅི་གྀའི་དགེ་སྒྲུབ་པ་གཉིས་ཀྱིས་ཁ་
བརྡ་བྱེད་པ་ཡིན་ན། ང་ལ་སྡུག་བསྔལ་གྱི་ཚོར་བ་གཏན་ནས་སྐྱེ་མི་སྲིད།
ཁོད་ཡངས་ཤོས་ཀྱི་སྲང་ལམ་དེ་བརྒལ་ཆེད་རུ་དཔུང་འགྲོ་སའི་ལམ་ཐིག་ནི་ཀྱ་ཀྱུ་
ཞིག་ཡིན་ལ། ཐེངས་འགར་ཉེས་ཅན་དེ་འགྲོ་བར་ལྟ་ཕྱིར་ང་དང་ངའི་ལམ་གྲོགས་གཉིས་
ཀྱིས་ཅུང་ཉེ་བའི་དྲང་ལམ་ཞིག་བཙལ། ངས་ཤེས་པ་ལྟར་ན། ཁོ་རང་བཙོན་ཁང་ལ
སྒོར་བུད་པ་ནས་ད་ལྟ་ངས་ཡང་བསྐྱར་མཐོང་བའི་དུས་ཚོད་འདིའི་ནང་ཁོའི་གཟུགས་གཞི་
སྒུར་འདུག ཁོ་རང་ཅུང་ཕམ་ཡོད་དེ་མགོ་བོ་བྲང་ཁར་འཕྱང་བས་བལྟས་ཚོད་ཀྱིས་མགོ་བོ་
སྐེ་ཤ་ཁོ་ནས་བཏགས་ཡོད་པ་འདྲ། འོན་ཀྱང་ངས་ཁོའི་གདོང་ལས་སྐྲག་སྣང་གི་ཉམས་ཤིག་
མ་མཐོང་། ཁོ་རང་ལག་གི་སྐུ་བརྙན་དེར་ཕུར་ཚུགས་སུ་ཅེར་འདུག གལ་སྲིད་མིག་གིས་
ཕྱོགས་གཞན་ལ་ལྟ་ནའང་འགྲམ་ལོགས་ཀྱི་ཧྥང་ཅི་གྀའི་དགེ་སྒྲུབ་པ་གཉིས་ལ་ལྟ་བ་ཁོ་ན་
ཙམ་ཡིན་ཏེ། ཁོ་ཕལ་ཆེར་དགེ་སྒྲུབ་པའི་གསུང་བཤད་ལ་ཤིན་ཏུ་སྤྲོ་བ་ཡོད་པ་ལྟར་སྣང་།
སྐབས་དེར། སྤྱིར་ན་ང་རང་ཕྱིར་སོང་ཆོག་མོད། འོན་ཀྱང་གཞན་གྱིས་ཐང་ཆེན་ཉེ་
འདབས་ཀྱི་ཚོང་པ་ཞིག་གི་ཁྱིམ་དུ་འགྲོ་བར་བསྐུལ་ཏེ། མཐོ་སའི་ཉི་ཁྱམས་ནས་དམའ་
སའི་སྲོག་ཁྲིམས་གཅོད་པར་ལྟ་བའམ། ཡང་ན་དེར་མི་ལྟ་བར་ཕྱིར་རང་ཤག་ཏུ་འགྲོ་བ་
གཉིས་ལས་གང་བྱེད་རང་གིས་ལྟོས་ཟེར་བས་ངས་སྔ་མ་བདམས་པ་ཡིན།
ཐང་ཆེན་དུ་མི་ཚོགས་ཀྱིས་ཁེངས་གྲབས་ཙམ་ཡང་མེད། སིལ་ཏོག་དང་སྨན་རྩྭ་
འཚོང་བའི་ཁྲོམ་ཚོང་པས་འདུག་གནས་སྤར་མེད་ལ་མི་རྣམས་ཀྱང་ཕར་འགྲོ་ཚུར་འོང་
བྱེད་ཆོག་འདུག འཕྲེད་གདུང་གི་སྟེང་དུ་ཨ་ར་གྷོན་གྱི་ཐེལ་ཙེ་ཕབ་པའི་འགག་གསོད་
ཤིང་སྒྲོམ་དེ་དར་གོས་ཉོ་ཚོང་ཁང་གི་མདུན་རོལ་ཏུ་བསླངས་འདུག་ལ། དར་གོས་ཉོ་ཚོང་
ཁང་ནི་མོར་པའི་ལུགས་ཀྱི་རྒྱས་གཤོམ་ཆེ་བའི་ཐོག་ཁང་ཞིག་རེད། ཚལ་ཁྲོམ་ཐང་ཆེན་
དེའི་དཀྱུས་ཧ་ཅང་རིང་ལ་གཞོགས་གཉིས་ཀྱི་ཁང་པ་ནི་ཁང་བརྩེགས་ཡིན་ཡང་ཤིན་ཏུ་
ཆུང་། སྒེའུ་ཁུང་ཚང་མར་ལྕགས་བཟོས་ཉི་ཁྱམས་རེ་ཡོད་ལ་རྒྱང་ནས་བལྟས་ཚེ་གཟེབ་
ཆེན་པོ་ཞིག་དང་འདྲ། ཡིན་ནའང་ཧ་ཅང་མང་བའི་ཉི་ཁྱམས་འདི་ལྟ་བུར་ལྟད་མོར་ལྟ་
མཁན་མི་སྣང་། ང་རང་སྡོད་སའི་ཉི་ཁྱམས་དེར་ལོ་ན་བཅུ་དྲུག་ནས་བཅོ་བརྒྱད་བར་གྱི་
སྲས་མོ་གཉིས་ཡོད་ལ། རྐུབ་བཀྱག་རྒྱབ་བསྙེས་མ་རེའི་སྟེང་ན་འཚེར་སྣང་ཅི་ཡང་མེད་
པར་བསིལ་གཡབ་གཡུག་བཞིན་བདེ་བར་བསྡད་འདུག མོ་གཉིས་ཀ་ཤིན་ཏུ་མཛེས་ལ་
ཧ་ཅང་གཙང་བའི་དར་གོས་ནག་པོའི་གོས་སྟོད་སྨད་འབྱར་མ་དང་གོས་ཆེན་གྱི་ལྷམ།
མཐའ་སྣེར་མེ་ཏོག་གཙགས་པའི་མགོ་རས་སོགས་ལ་བལྟས་ན་ཁྱིམ་ཚང་ཕྱུག་པོ་ཞིག་གི་
སྲས་མོ་ཡིན་པ་ཐག་གིས་ཆོད། ངའི་བསམ་ཚུལ་དེ་ར་སྤྲོད་ཐུབ་སོང་ལ། མོ་གཉིས་ཀྱིས་ཝ་
ལེན་སི་ཨའི་ཡུལ་སྐད་ཀྱི་ལམ་ནས་ལབ་གླེང་བྱེད་ཀྱིན་ཡོད་ནའང་སི་ཕེན་གྱི་སྐད་ཡོངས་
སུ་གོ་ཐུབ་ལ་ཡང་དག་པར་བཤད་ཀྱང་ཐུབ།
ཐང་ཆེན་གྱི་ཟུར་ཞིག་ཏུ་མཆོད་སྟེགས་ཆུང་ངུ་ཞིག་བཞེངས་འདུག་ལ། འགག་
གསོད་ཤིང་སྒྲོམ་དང་བར་ཐག་རིང་པོ་མེད། རྒྱལ་སྲུང་དང་བླངས་དམག་དང་དངོས་
གཞིའི་དམག་དཔུང་གིས་མཆོད་སྟེགས་དང་འགག་གསོད་ཤིང་སྒྲོམ་གཉིས་བསྐོར་འདུག
རུ་དཔུང་ཚུར་སླེབས་བྱུང་ལ་དམག་མི་རྣམས་ཀྱིས་ལམ་ཕྱེ་སོང་། ཉེས་ཅན་དེ་བོང་
བུའི་རྒྱབ་ནས་མར་བླངས་རྗེས་ད་ཅི་ངས་བཤད་པའི་མཆོད་སྟེགས་དེའི་གམ་དུ་ཁྲིད།
དགེ་འདུན་པ་རྣམས་ཀྱིས་ཁོ་རང་བསྐོར་ཞིང་ཁོས་པུས་མོ་ས་རུ་བཙུགས་ཏེ་མཆོད་སྟེགས་
དེའི་སྐས་ཐེམ་ལ་ཡང་དང་བསྐྱར་དུ་འོ་བྱས། མི་རྣམས་ཀྱིས་ཁོ་ལ་ཅི་ཞིག་བཤད་ཀྱིན་
ཡོད་པ་ངས་མ་ཤེས། སྐབས་དེར། བཤན་པས་ནན་ཏན་ངང་ལྕེབ་ཐག་དང་སྐས་ལ་ཞིབ་
བཤེར་བྱས་ཤིང་། ཞིབ་བཤེར་བྱས་ཚར་རྗེས་པུས་མོ་ས་རུ་བཙུགས་ནས་སྡོད་པའི་ཉེས་
ཅན་གྱི་ཕྱོགས་སུ་སོང་སྟེ། ལག་པ་དེའི་ཕྲག་པར་བཞག་ནས་སྔར་རྒྱུན་ལྟར་ཁོ་ལ་འདི་ལྟར་
བཤད། “སྤུན་ཟླ།དུས་ལ་བབས་བྱུང་།”
དགེ་འདུན་པ་གཅིག་མ་གཏོགས་ཐམས་ཅད་ཉེས་ཅན་དང་ཁ་བྲལ་བྱུང་ལ་ཁོ་རང་
བཤན་པ་གཅིག་པུའི་ལག་ཏུ་སྤྲད་པ་ལྟར་སྣང་། བཤན་པས་ཉེན་ཅན་དེ་སྐས(ཡང་དག་
པར་བཤད་ན་ཤིང་ལེབ་ཀྱིས་བཟོས་པའི་ཐེམ་སྐས་ཤིག་རེད)ཀྱི་ཕྱོགས་སུ་ཁྲིད་ཅིང་། དེ་
དང་ཆབས་ཅིག་སེམས་ཆུང་ངང་རང་ཉིད་ཀྱི་ཞྭ་མོས་ཉེས་ཅན་གྱི་མིག་ཟུང་བསྒྲིབས་ཏེ་
འགག་གསོད་ཤིང་སྒྲོམ་མི་མཐོང་བར་བྱས། འོན་ཀྱང་ཉེས་ཅན་གྱིས་མགོ་བོ་གཡུག་ཙམ་
བྱས་ཏེ་ཞྭ་མོ་ཕར་འཕེན་པར་འདོད་པ་འདྲ་ལ། རང་ཉིད་འགག་གསོད་ཀྱི་ཁྲིམས་ཆས་ལ་
འཇིགས་པ་མེད་ཚུལ་མངོན་འདོད་པ་ཡིན་ངེས།
ཆུ་ཚོད་བཅུ་གཉིས་ལ་སླེབས་པའི་ཅོང་བརྡ་གྲགས་བྱུང་། བཤན་པས་ཉེས་ཅན་གྱི་
ལག་པ་ནས་བཟུང་སྟེ་འགག་གསོད་ཤིང་སྒྲོམ་གྱི་ཐེམ་སྐས་སུ་འགོས། ཉེས་ཅན་ནི་བགྲོད་
དཀའ་བ་ལྟར་སྣང་སྟེ་མདུན་ལ་གོམ་གང་སྤོས་རྗེས་ཕྱིར་ལ་གོམ་ཆུང་འགའ་ནུར། ཐེམ་
སྐས་ཀྱི་ཞེང་ཤིན་ཏུ་ཆེ་ལ་གཞོགས་གཅིག་ན་མ་གཏོགས་ལག་སྐྱོར་མེད། དགེ་འདུན་
པ་ནི་ལག་སྐྱོར་ཡོད་ས་དེར་འགྲེང་འདུག་ལ་བཤན་པ་དང་ཉེས་ཅན་གཉིས་ཕར་འགྲམ་
ནས་སྟེགས་བུའི་སྟེང་འཛེགས། དགེ་འདུན་པས་མཚམས་ཆད་མེད་པར་ཅི་ཞིག་བཤད་
ཀྱིན་འདུག་ལ་ད་དུང་ཕྱག་རྒྱ་སྣ་ཚོགས་སྟོན་བཞིན་ཡོད། སྐས་ཐེམ་གྱི་སྟེང་དུ་བུད་མ་
ཐག་བཤན་པས་མྱུར་དུ་ལྕེབ་ཐག་ཉེས་ཅན་གྱི་སྐེ་ལ་བསྐོན། གཞན་གྱིས་ང་ལ་བཤད་པ་
ལྟར་ན། དགེ་འདུན་པ་དེས་ཉེས་ཅན་ལ《དད་པའི་མདོ》(credo) འདོན་དུ་འཇུག་པ་
རེད་ཟེར། དེར་མཐུད་ཁོས་སྐད་གསང་མཐོན་པོས་འདི་སྐད་སྨྲས། “སྤུན་ཟླ་རྣམ་པ། ཉམ་
ང་བའི་ཉེས་ཅན་དང་ལྷན་དུ་གསོལ་བ་འདེབས་རོགས།” ངས་རྒྱབ་ཕྱོགས་ཀྱི་མི་ཞིག་
གིས་སེམས་འགུལ་ཐེབས་པའི་ངང་ཞི་འཇམ་གྱི་ངག་ནས “ཨ་མེན” ཞེས་གྱེར་བ་ཐོས་
བྱུང་། ཁ་ཕྱིར་འཁོར་ནས་བལྟས་པ་ན། མ་གཞི་ངས་ངོ་ཤེས་པའི་ཝ་ལེན་སི་ཨའི་མཛེས་
མ་ཞིག་རེད། མོའི་མཁུར་མགོ་སྔར་ལས་དམར་མདངས་རྒྱས་ཤིང་། ད་དུང་མགྱོགས་མྱུར་
གྱིས་རླུང་གཡབ་གཡུག་བཞིན་བློ་སེམས་རྩེ་གཅིག་གིས་འགག་གསོད་ཤིང་སྒྲོམ་གྱི་ཕྱོགས་
སུ་བལྟས་འདུག ངས་ཀྱང་དེའི་ཕྱོགས་སུ་བལྟས་པ་ན། དགེ་འདུན་པ་སྐས་ཐེམ་ལས་མར་
བབས་པ་དང་། ཉེས་ཅན་གྱི་ལུས་པོ་ཐུར་དུ་དཔྱངས་འདུག་ལ་དེའི་གཉའ་བར་བཤན་པ་
ཞོན་རྗེས་ཞབས་ཕྱི་གཉིས་ཀྱིས་ཁོའི་རྐང་པ་ནས་མར་འཐེན་བཞིན་ཡོད།
ཞར་བཀོད། ཁྱེད་ཀྱི་རྒྱལ་གཅེས་རིང་ལུགས་ཀྱི་བསམ་བློས་ང་རང་སི་ཕེན་ལ་དགའ་
བ་འདིར་གུ་ཡངས་གཏོང་ཐུབ་མིན་མི་ཤེས། ཁོ་བོས་ཁྱེད་ལ་སྲོག་ཁྲིམས་ཀྱི་སྐོར་ནས་གླེང་
བྱུང་བས། སི་ཕེན་དུ་ཉེས་ཅན་ལ་སྲོག་ཁྲིམས་གཅོད་ཚུལ་དང་རང་རྒྱལ་དུ་སྲོག་ཁྲིམས་
གཅོད་ཚུལ་གཉིས་བསྡུར་ན་གང་ཞིག་རང་བློར་འབབ་པའང་ངས་ཁྱེད་ལ་ངེས་པར་དུ་ཞུ་
དགོས་འདུག ད་དུང་ཁོ་ཚོའི་སྡུག་ལས་གྲུ་གཟིངས་དེ་ང་ཚོའི་ལོ་རེར་མ་རུངས་པ་ཆིག་
སྟོང་ཉིས་བརྒྱ་ཁྲིམས་ཆད་འཁུར་དུ་སྐྱེལ་བའི་སྡུག་ལས་གྲུ་གཟིངས་ལས་བཟང་བར་སྙམ།
ཁྱེད་ཀྱི་ཐུགས་ལ་ངེས་དགོས་པ་ཞིག་ནི། ངས་འདིར་གླེང་བ་ནི་རང་ཉིད་ཀྱིས་མཐོང་མྱོང་
མེད་པའི་ཨ་ཧྥེ་རི་ཁའི་སྡུག་ལས་བཙོན་ཁང་མིན། ངས་ཐོ་ལེ་དོ(Toledo)དང་སེ་ཝིལ་
ལི་ཡ། གྷྀ་ར་ན་ཏ། ཁ་ཏི་ཟྀ(Cadiz)བཅས་སུ་མཐོང་བའི་སྡུག་ལས་ཉེས་ཅན་མང་ཆེ་བ་
ནི་དེ་འདྲའི་སྡུག་པོ་མིན་པར་འདོད། ཁོ་ཚོའི་ལས་ཀ་ནི་བགྲོད་ལམ་གསར་སྐྲུན་བྱེད་པ་
དང་ཞིག་གསོ་བྱེད་པ་ལས་མ་འདས་ལ། གྱོན་གོས་ཤིན་ཏུ་རལ་འདུག་ནའང་ང་ཚོའི་སྡུག་
ལས་ཉེས་ཅན་པའི་གདོང་ན་མངོན་པའི་ཡི་ཐང་ཆད་པའི་རྣམ་འགྱུར་དེ་འདྲ་མི་འདུག
ཁོ་ཚོས་ཟ་བ་ནི་སླ་ང་ཆེན་པོའི་ནང་དུ་བཙོས་པའི་ཚལ་བསྡེབས་ནོར་ཤ་སྟེ་ཁོ་ཚོར་ལྟ་
སྲུང་བྱེད་པའི་དམག་མིའི་ཟ་མ་དང་གཅིག་ཡིན་ལ། ཟ་མ་ཟོས་རྗེས་བསིལ་གྲིབ་ཀྱི་འོག་
ཏུ་སི་གྷར་ཐ་མག་འཐེན་ནས་སྡོད་པ་རེད། ས་གནས་དེ་གའི་ཡུལ་མི་རྣམས་ནི་ཧྥ་རན་
སིའི་མང་ཚོགས་དང་མི་འདྲ་བར་ཁོ་ཚོར་སུན་སྣང་སྐྱེས་ཀྱིན་མེད་པ་དེར་ང་རང་ལྷག་ཏུ་
དགའ། དེའི་རྒྱུ་མཚན་གསལ་པོ་ཡིན་ཏེ། ཧྥ་རན་སིའི་སྡུག་ལས་ཉེས་ཅན་ཕལ་ཆེ་བས་རྐུ་
བྱས་པའམ་ཡང་ན་དེ་ལས་ཀྱང་ངན་པའི་ལས་བགྱིས་པ་ཡིན། སི་ཕེན་དུ་དེ་ལས་ལྡོག་སྟེ་
དུས་རབས་མི་འདྲ་བའི་ནང་དྲང་བདེན་གཙིགས་སུ་འཛིན་པའི་མི་ལ་ཚེ་གང་སྡུག་ལས་
བྱེད་པའི་ཉེས་ཆད་བཅད་པར་སྣང་ལ། གང་དེའི་ཆབ་སྲིད་ཀྱི་ལྟ་བ་དེ་སྲིད་དབང་འཛིན་
མཁན་དང་མ་མཐུན་པས་རེད། ཉེས་ཅན་ཞིག་ལ་གཟིགས་སྐྱོང་བྱེད་པ་ནི་མི་སྤམ་པོ་ཞིག་
ལ་ཁྱད་གསོད་བྱེད་པ་ལས་བཟང་། དེ་བས་མི་རྣམས་ཀྱིས་མེ་ཆ་གཡར་ནས་ཁོ་ཚོའི་སི་
གྷར་ཐ་མག་ལ་མེ་སྒྲོན་ཞིང་ཁོ་ཚོར་གྲོགས་པོ་དང་སྤུན་ཟླ་ཞེས་འབོད། ཁོ་ཚོའི་ལྟ་སྲུང་
པས་ཀྱང་ཁོ་ཚོར་ལྟ་སྟངས་གཞན་ཅི་ཡང་མི་འཛིན་ནོ། །
གལ་ཏེ་ཁྱེད་ཀྱིས་འཕྲིན་ཡིག་འདི་རིང་དྲགས་པར་མི་འདོད་ན། ངས་ཁྱེད་ལ་ཡར་
སྔོན་འདིར་བྱུང་བའི་གཏམ་རྒྱུད་ཅིག་ཞུ། དོན་དག་འདིས་ཁྱེད་ལ་སི་ཕེན་གྱི་ཡུལ་མི་
རྣམས་ཀྱིས་སྡུག་ལས་ཉེས་ཅན་པར་ཇི་ལྟར་ལྟ་བ་ཤེས་སུ་འཇུག་ངེས།
ང་རང་གྀ་ར་ན་ཏ་དང་ཁ་གྱེས་ནས་པའེ་ལེན(Bailen)དུ་འགྲོ་བའི་ལམ་བར་དུ་མི་
སྣ་རླབས་ཆེན་ཞིག་དང་འཕྲད། ཁོས་རྐང་ལ་རྩྭ་ལྷམ་ཞིག་གྱོན་ཞིང་འགྲོ་དུས་དམག་མིའི་
གོམ་སྟབས་ལྟར་སྤོ་ལ། རྗེས་སུ་ད་དུང་སྤུ་འཇིལ་ལི་ཅན་གྱི་ཁྱི་གུ་ཞིག་ཁྲིད་འདུག ཁོའི་
གྱོན་གོས་ནི་ཁྱད་མཚར་པོ་ཞིག་སྟེ་ང་རང་སྔོན་ཆད་འཕྲད་མྱོང་བའི་ཞིང་པ་རྣམས་ཀྱིས་
གྱོན་ཡོད་པ་དང་འདྲ་པོ་མེད། ལམ་ཧྲིལ་པོར་ངའི་ཞོན་རྟ་འདུར་རྒྱུག་བྱེད་བཞིན་སོང་
ནའང་ཁོས་དཀའ་ལས་ལ་མ་འཛེམ་པར་ངའི་རྗེས་ཆོད་པར་བྱས་ཤིང་ད་དུང་ང་ལ་ཁ་
བརྡ་བྱས་བྱུང་། རིང་པོ་མ་འགོར་བར་ངེད་གཉིས་ཀྱི་ཁ་སེམས་མཐུན་པར་གྱུར་ཅིང་ངའི་
ལམ་པས་ཁོ་ལ “ཁྱེད” དང “སྐུ་ཞབས” ཞེས་འབོད། ཁོ་གཉིས་ཀྱིས་ལབ་གླེང་བྱས་ཏེ་
གཉིས་ཀར་གསལ་ཆ་ཡོད་པའི་བཙོན་ཁང་གི་དོ་དམ་པ་ཞིག་གླེང་། གུང་ཚིགས་ཀྱི་སྐབས་
སུ་ང་ཚོ་ཁང་ཁྱིམ་ཞིག་གི་སྒོ་དྲུང་དུ་འགྲོ་མཚམས་བཞག་ཅིང་རྒུན་ཆང་ཞིག་འཁྱེར་
ཡོང་དུ་བཅུག་པ་ན། ཁྱི་ཁྲིད་པའི་མི་དེས་ཁུག་མ་ལས་ཉ་ཤ་བསྙལ་མ་ཞིག་བླངས་ཏེ་ང་ལ་
བྱིན། ངས་ཁོ་ལ་གུང་ཟས་ཚང་མ་ལྷན་དུ་བསྲེས་ནས་བཟའ་བའི་གྲོས་མགོ་བཏོན་ཏེ་ང་
ཚོས་སྤྲོ་སྐྱིད་ངང་གུང་ཟས་ལ་རོལ་མགོ་བརྩམས། ཁྱེད་ལ་སྐད་ཆ་དྲང་མོར་བཤད་ན། ང་
ཚོ་གསུམ་གས་དམ་བེ་གཅིག་གི་ནང་དུ་ཆང་འཐུངས་པ་ཡིན་ཏེ། མཐའ་འཁོར་ལེ་དབར་
བཞིའི་ཚུ་རོལ་ཏུ་ཆང་ཕོར་ཞིག་ཀྱང་མ་རྙེད་པས་ཡིན། ངས་ཁོ་ལ་ཁྱི་གུ་ཞིག་ཁྲིད་དེ་
ལྗོངས་རྒྱུར་ཕེབས་ན་དཀའ་ཚེགས་སུ་མི་སྣང་ངམ་ཞེས་དྲིས་པ་ན། ཁོས་ང་ལ་ཁོ་རང་འགྲོ་
དོན་ནི་ཏག་ཏག་ཁྱི་གུ་དེའི་ཆེད་ཡིན། ཁོའི་མགོ་ཁྲིད་ཀྱིས་ཁོར་ཁྱི་གུ་དེ་ཡ་ཨེན"དུ་ཁྲིད་
ནས་གྲོགས་པོ་ཞིག་ལ་སྤྲོད་དགོས་པའི་བཀའ་ཕབ་བྱུང་ཟེར། ཁོས་དམག་ལྭ་གྱོན་མེད་
ནའང་མགོ་ཁྲིད་ཟེར་བ་སོགས་ལ་གཞིགས་ཏེ་ངས་ཁོ་ལ་འདི་ལྟར་དྲིས། “ཁྱེད་རང་སྡེ་
དམག2ཡིན་ནམ།” “མིན། ང་ནི་སྡུག་ལས་ཉེས་ཅན་ཡིན།” ང་རང་ཅུང་ཟད་ཧ་ལས་
པར་གྱུར། “ཁྱེད་ཀྱིས་ཁོའི་གྱོན་གོས་ལ་བལྟས་ན་མི་ཤེས་སམ།” ངའི་ལམ་པས་ང་ལ་དེ་
ལྟར་དྲིས་བྱུང་།
ཡང་གཅིག་བཤད་ན། མི་འདི་ནི་དྲེལ་པ་དྲང་རྐྱང་ཞིག་སྟེ་བྱ་སྤྱོད་ལ་འགྱུར་བ་ཅུང་
ཙམ་ཡང་བྱུང་མི་འདུག ཁོས་ཐོག་མར་ཆང་དམ་ང་ལ་བྱིན། དེའི་རྒྱུ་མཚན་ནི་ངའི་ཐོབ་
ཐང་སྐུ་ངོ་ཡིན་པས་རེད། དེ་ནས་སྡུག་ལས་ཉེས་ཅན་ལ་གཏད་ཅིང་ཆེས་མཐའ་མར་རང་
ཉིད་ཀྱིས་འཐུངས།
“ཁྱེད་ཀྱིས་སྡུག་ལས་གཏོང་དགོས་དོན་ཅི་ཡིན།” ངས་ལམ་གྲོགས་དེར་དེ་སྐད་དྲིས།
“འོ། སྐུ་ཞབས། ལམ་ལྷོང་མ་བྱུང་བའི་དོན་དག་ཅིག་གི་ཕྱིར་དུ་ཡིན། ངའི་གཉའ་
ན་མི་སྲོག་འགའ་ཡོད།”
“ཅི་ཞིག་བྱས་སོང་།”
“དོན་དེ་འདི་འདྲ་ཞིག་རེད། སྐབས་དེར་ང་རང་སྡེ་དམག་ཡིན་ལ་སྤུན་ཟླ་ཉི་ཤུ་
ལྷག་དང་ལྷན་དུ་ཝ་ལེན་སི་ཨའི་སྡུག་ལས་ཉེས་ཅན་པ་སྐོར་ཞིག་ལྟ་སྐྱེལ་བྱས་པ་ཡིན།
ལམ་བར་དུ་ཁོ་ཚོའི་རོགས་ཟླ་རྣམས་ཡོང་ནས་སྐྱོབ་གྲབས་བྱས་པ་དང་། དུས་མཚུངས་སུ་
ཉེས་ཅན་རྣམས་ཀྱིས་ཀྱང་གྱེན་ལངས་བྱས་པ་ན་ང་ཚོའི་རུ་དཔོན་འུ་ཐུག་པར་གྱུར། གལ་
ཏེ་ཉེས་ཅན་རྣམས་གློད་ཚེ་ཁོས་རྗེས་ཕྱོགས་དེ་དག་གིས་བསྒྲུབས་པའི་དོན་ངན་མཐའ་
དག་ལ་འགན་འཁུར་དགོས། དེ་བས་ཁོས་བློ་ཐག་ཆོད་པའི་སྒོ་ནས་སྐད་གསང་མཐོན་
པོས་ང་ཚོར་འདི་སྐད་སྨྲས། ‘ཉེས་ཅན་རྣམས་ལ་མེ་མདས་རྒྱོབ།’ ང་ཚོས་མེ་མདས་
བརྒྱབ་སྟེ་ཉེས་ཅན་བཅོ་ལྔ་བཀུམ་པ་དང་ཆབས་ཅིག་ཁོ་ཚོའི་རོགས་ཟླ་རྣམས་ཀྱང་ཕྱིར་
བསྐྲད། དོན་དག་འདི་ནི་མིང་དུ་གྲགས་པའི་རྩ་ཁྲིམས་དུས་རབས་སུ་བྱུང་བ་དང་། ཕྱིས་
སུ་ཧྥ་རན་སིས་བརྒྱབ་སྟེ་རྩ་ཁྲིམས་མེད་པར་བཟོས་པ་ན། ང་ཚོ་སྡེ་དམག་རྣམས་གཞན་
གྱིས་གོང་རིམ་ལ་ཞུ་གཏུགས་བྱས་པ་རེད། ཤི་ཟིན་པའི་སྡུག་ལས་ཉེས་ཅན་གྱི་ཁྲོད་དུ་
རྒྱལ་སྲུང་ཕྱོགས་ཁག་གི་སྐུ་ངོ་འགའ་ཡོད་ལ། དང་ཐོག་རྩ་ཁྲིམས་ཏང་གིས་ཁོ་ཚོར་
སྡུག་ལས་བྱེད་དུ་བཅུག་པས་རེད། ང་ཚོའི་རུ་དཔོན་ཚེ་ལས་འདས་ཟིན་པས་ཉེས་ཆད་
ང་ཚོས་འཁུར་དགོས་བྱུང་། ད་ལྟ་ངའི་ཁྲིམས་ཆད་འཁུར་ཡུན་ལོངས་ལ་ཉེ་ཞིང་ངའི་
རྣམ་འགྱུར་ལེགས་པས་བཙོན་དཔོན་གྱིས་ང་ལ་ཡིད་ཆེས་བྱེད་པ་ཡིན། དེ་བས་ང་རང་
མངགས་ཏེ་འཕྲིན་ཡིག་འདི་དང་ཁྱི་གུ་འདི་ཡ་ཨེན་གྱི་བཙོན་དཔོན་ཞིག་གི་སར་སྐྱེལ་
དུ་བཅུག་པ་རེད།”
ངའི་ལམ་པ་ནི་རྒྱལ་སྲུང་ཏང་མི་ཞིག་ཡིན་ལ་སྡུག་ལས་ཉེས་ཅན་དེ་རྩ་ཁྲིམས་ཏང་
མི་ཞིག་ཡིན་པ་མངོན་གསལ་རེད། འོན་ཀྱང་ཁོ་གཉིས་ཧ་ཅང་འཆམ་མཐུན་ངང་མཉམ་
གནས་བྱེད་ཐུབ་འདུག ངེད་ཅག་མུ་མཐུད་དུ་ལམ་ལ་ཆས་སྐབས། སྤུ་འཇིལ་ལི་ཅན་
གྱི་ཁྱི་གུ་དེ་ཐང་ཆད་པས་སྡུག་ལས་ཉེས་ཅན་དེས་རང་གི་ལྭ་བས་གཅུད་དེ་རྒྱབ་ལ་ཁུར།
མི་དེའི་ལབ་གླེང་གིས་ང་ལ་སྤྲོ་བ་བསྐྱེད་བྱུང་། ངས་ཀྱང་ཁོ་ལ་སི་གྷར་ཐ་མག་བྱིན་ཞིང་
མཉམ་དུ་ཟས་ལ་རོལ་ཏེ་ཁོ་རང་ང་ལ་སྤྲོ་བ་ཡོད་པར་བཅུག དེའི་ཕྱིར་ཁོ་རང་ང་དང་ལྷན་
དུ་པའེ་ལེན་ལ་འགྲོ་བར་ཡིད་འཐད་བྱུང་། “ལམ་བར་དུ་བདེ་འཇགས་མིན།” ཁོས་ང་
ལ་འདི་སྐད་བཤད། “ངས་གྲོགས་པོའི་ས་ནས་མེ་མདའ་ཞིག་ལེན། དེ་ལྟར་བྱས་ན་ལམ་
བར་དུ་ཇག་པ་ལྔ་དྲུག་ཙམ་ལ་འཕྲད་ཀྱང་ཁྱེད་ཀྱི་ལག་ནས་ལག་ཕྱི་ཞིག་ཀྱང་འཕྲོག་མི་
ནུས།” “ཆོག་གི” ངས་ཁོ་ལ་འདི་ལྟར་སྨྲས། “ཡིན་ནའང་གལ་ཏེ་ཁྱེད་རང་ཕྱིར་བཙོན་
ཁང་དུ་མ་ལོག་ན་ཁྲིམས་ཆད་འཁུར་ཡུན་ཇེ་རིང་དུ་གཏོང་ཉེན་ཆེ། གཅིག་བྱས་ན་ལོ་
གཅིག་ཡིན་ཡང་སྲིད།” “དེར་ཅི་སྐྱོན། ཁྱེད་ཀྱིས་ངས་ཁྱེད་ལ་སྐྱེལ་མ་བྱས་པའི་བདེན་
དཔང་ཡི་གེ་ཞིག་ཕྲིས་དང་ཆོག ཡང་གཅིག་བཤད་ན། ཁྱེད་རང་གཅིག་པུ་ལམ་འདིར་
ཞུགས་ན་ང་རང་བློ་བདེ་པོ་མི་འདུག་
གལ་སྲིད་ངའི་ལམ་པ་དང་ཁོ་གཉིས་བར་ལ་འགལ་བ་བྱུང་མེད་ཚེ་ངའི་འདོད་བློ་
ལྟར་ཁོས་ང་ལ་སྐྱེལ་མ་བྱེད་སྲིད། འགལ་བ་བྱུང་བའི་བརྒྱུད་རིམ་ནི་འདི་ལྟ་སྟེ། ལམ་བདེ་
བའི་སྐབས་སུ་ངེད་གཉིས་ཀྱི་ཞོན་རྟ་འདུར་འགྲོས་ཀྱིས་རྒྱུག་ཅིང་ཁོ་རང་ལེ་དབར་སུམ་
ཅུ་སོ་གཉིས་ཙམ་ལ་ངེད་གཉིས་ཀྱི་རྗེས་སུ་འབྲངས་ནས་ཡོང་། བར་སྐབས་ཤིག་ལ་གློ་བུར་
དུ་སྣང་དོགས་མེད་པའི་ངང་ནས “ཁྱེད་གཉིས་བང་གིས་བརྒྱུགས་ཀྱང་ང་རང་རྗེས་ཆོད་
ངེས་རེད” ཅེས་སྨྲས་པ་ན་ངའི་ལམ་པ་ཡིད་མ་ཆེས། ངེད་གཉིས་ཀྱི་ཞོན་རྟ་ཡང་རྟ་སྡུག་
གི་གྲས་མིན་ལ་སྡུག་ལས་ཉེས་ཅན་གྱི་རྒྱབ་ཏུ་ད་དུང་ཁྱི་གུ་ཞིག་ཁུར་ཡོད། མདུན་ཕྱོགས་
སུ་ལེ་དབར་གཅིག་གི་བདེ་ཐང་ཡང་ཡོད་པས་ཁོ་ལ་འགྲན་སློང་བྱས་སོང་། ང་ཚོས་རྟ་
ཕོར་ལྕག་གིས་བསྐུལ་ཏེ་བང་གིས་བརྒྱུགས་ཀྱང་ལྟས་ངན་དེར་དངོས་གནས་སྡེ་དམག་གི་
མཐུ་ཡོད་པ་འདྲ། ངེད་གཉིས་ཀྱི་རྟ་ཕོ་ཇི་ལྟར་བརྒྱུགས་ཀྱང་ཁོའི་རྗེས་མ་ཆོད། རྟ་བདག་
ཁ་སྐྱེངས་པས་རང་ཉིད་ངོ་ཚར་གཏད་མཁན་གྱི་སྡུག་ལས་ཉེས་ཅན་དེ་གུ་ཡངས་སུ་གཏོང་
ཐབས་མེད་པར་གྱུར་ཅིང་དེ་ལ་ཁ་མ་གྲག ངེད་རྣམས་གྷམ་པི་རོ∶དྷེ•ཨ་ལེ་ཎ་སྀར་འབྱོར་
བ་ན། ཁོས་ཐབས་མཁས་ཀྱི་ངང་ནས་སྡུག་ལས་ཉེས་ཅན་དེར་སི་ཕེན་པར་དམིགས་
བསལ་དུ་ཡོད་པའི་རྣམ་དཔྱོད་ཀྱིས་དཔགས་ན་རང་ཉིད་མུ་མཐུད་དུ་སྡོད་པ་ནི་ཨུ་ཚུགས་
ཡིན་པ་ཤེས་སུ་བཅུག་པས་ཕན་ཚུན་ལ་བདེ་མོ་འཇོག་དགོས་བྱུང་།
གསུམ།
སྐུ་ཞབས་ལགས།
ང་རང་མ་ཏེ་རིར་འབྱོར་ཟིན། ཟླ་བ་འགའི་རིང་དུ་ང་རང་ཨན་ད་ལུའུ་སི་ཨ་སྟེ་ཇག་
པ་མང་སའི་གནས་འདིའི་ག་ས་གང་དུ་སོང་མོད། འོན་ཀྱང་ཇག་པ་གཅིག་ལའང་འཕྲད་
མ་མྱོང་བས་བློ་ཕམ་སྐྱེ་བ་ཞིག་རེད། ང་རང་ཇག་པར་འཕྲད་འདོད་སྐྱེས་པ་ནི་རང་སྲུང་
གི་འགོག་རྒོལ་བྱེད་འདོད་པས་མ་ཡིན་པར་གུས་ཚུལ་དང་བཅས་ཁོ་ཚོའི་འཚོ་བ་རོལ་
སྟངས་སྐོར་ནས་ལབ་གླེང་ཞིག་བྱེད་སྙིང་འདོད། རང་ཉིད་ཀྱི་གྲུ་མགོ་བརྡོལ་བའི་ལྭ་བ་དང་
གོག་ཧྲུལ་དུ་གྱུར་པའི་ཅ་ལག་འདི་མཐོང་ཐེངས་རེར་སྐུ་ཞབས་དེ་དག་དང་འཕྲད་པའི་གོ་
སྐབས་ཤོར་བ་ལ་དངོས་གནས་བློ་འགྱོད་སྐྱེས་ཡོང་། གལ་ཏེ་དངུལ་ཁུག་སྟོང་བ་ཞིག་གིས་
ཁོ་ཚོར་འཕྲད་པའི་དགའ་སྤྲོ་བླུ་ཐུབ་ན་རིན་དོད་དེའང་ཆེན་པོ་ཞིག་གཏན་ནས་མ་རེད།
འོན་ཏེ།ང་རང་ཇག་པར་མ་འཕྲད་ནའང་མི་གཞན་གྱི་ངག་ནས་ཁོ་ཚོའི་སྐོར་གླེང་བ་
ཐོས་མྱོང་། ནམ་རྒྱུན་འགྲོ་མཚམས་བཞག་སྟེ་དྲེལ་བརྗེ་བའི་སྐབས་སུ། རྟ་ཟམ་གྱི་ཤིང་རྟའི་
ཁ་ལོ་པ་དང་མགྲོན་ཁང་གི་སྦྱིན་བདག་སོགས་ཀྱིས་ཁྱོད་ལ་ཡུལ་སྐོར་པ་གང་དེར་ལྐོག་
གསོད་ཐེབས་པའམ་བུད་མེད་གང་ཞིག་འཕྲོག་སོང་བ་སོགས་ཀྱི་ཡ་ང་བའི་གཏམ་རྒྱུད་
བརྗོད་ངེས། དོན་དེ་རིགས་རྒྱུན་པར་སྔ་ཉིན་བྱུང་ཞིང་ཏག་ཏག་ཁྱོད་རང་བརྒྱུད་དགོས་
སའི་ལམ་ཁ་དེར་བྱུང་བ་ཞིག་ཡིན་ངེས། ཡུལ་སྐོར་པ་ཞིག་གལ་ཏེ་སི་ཕེན་ལ་ཆ་རྒྱུས་ཨེན་
ཙམ་ཡང་མེད་ཅིང་། ད་དུང་ཁཱ་སཾ་ཐིལ་ལཱ་པ་ལྟར་དོན་གང་ཞིག་ལའང་སྣང་དོགས་མི་བྱེད་
པའི་ཁྱད་འཕགས་ཀྱི་གཤིས་ཀ་དེ་འདྲ་མི་ལྡན་ཚེ། ཁོ་རང་ཇི་ལྟར་ཡིད་མ་ཆེས་ནའང་
ཟེར་སྒྲོས་དེ་དག་གིས་ཁོ་ལ་བག་ཆགས་ངེས་ཅན་ཞིག་ངང་ངམ་ཤུགས་ཀྱིས་འཇོག་སྲིད།
ཉི་མ་ནུབ་རིར་ཡལ་སོང་། མགྱོགས་ཚད་དེ་ང་ཚོའི་བྱང་ཕྱོགས་ཀྱི་ནམ་ཟླའི་ས་ཁུལ་དག་
དང་བསྡུར་ན་ལྷག་ཏུ་མགྱོགས། ས་སྲོས་སུ་སླེབས་ལ་ཉེ་བ་ན་རླུང་བུ་ཞིག་ལྡང་བྱུང་ལ།
ལྷག་པར་དུ་རི་ཁུལ་གྱི་རླུང་བུ་འདི་ནི་ཕ་རི་སིར་དྲོད་རླུང་ཞིག་ཡིན་པར་ངེས་མོད། འོན་
ཀྱང་གནས་འདིར། ཉིན་མོའི་ཚ་ལུམ་ལུམ་གྱི་དྲོད་རླབས་དང་བསྡུར་ཚེ་གྲང་ངར་ཆེ་ལ་
བཟོད་དཀའ་བའི་ཚོར་སྣང་ཞིག་སྟེར་སྲིད། བེར་ཆེན་གྱིས་ལུས་པོ་གཅུད་དེ་ཡུལ་སྐོར་ཞྭ་
མོ་མིག་ཁར་ཕབ་དུས། ཁྱོད་ཀྱིས་སྲུང་སྐྱེལ་པས་མེ་མདའི་མེ་རྟ་ཕར་གཡུག་སྟེ་མེ་རྫས་མི་
སྣོན་པ་མཐོང་སྲིད། ཁྱོད་རང་བྱེད་སྟངས་དེར་ཡ་མཚན་སྐྱེས་ཏེ་རྒྱུ་མཚན་འདྲི་དུས། ཤིང་
རྟ་འཁོར་ལོའི་ཡང་སྟེང་ན་འགྱིང་བའི་ཁྱོད་ཀྱི་སྲུང་སྐྱེལ་པ་གྱད་མི་དེས་འདི་ལྟར་ལན་
ལྡོན་ངེས་ཏེ། ཁོ་རང་དཔའ་ངར་ཆེ་ནའང་མི་རེ་གཉིས་ཀྱིས་ཇག་པ་མང་པོའི་ངོ་ཡ་མི་
ལོན། “གལ་སྲིད་ཚུར་རྒོལ་བྱས་ཚེ། ང་ཚོས་རང་སྲུང་བྱེད་རྩིས་མེད་པ་བདེན་དཔང་བྱས་
ན་ད་གཟོད་རང་སྲོག་བསྲུང་ཐུབ།”
དེས་ན་མི་འདི་དག་དང་ཁོ་ཚོའི་སྤྱོད་སྒོ་མེད་པའི་མེ་མདའ་དེ་དག་གིས་ཅི་བྱེད།
“འོ། རྐུན་ཇག་ཆུང་བའི་རིགས་ཏེ།གོ་སྐབས་དང་བསྟུན་ནས་ཡུལ་སྐོར་པའི་ལམ་འགོག་
མཁན་གྱི་ལས་ཞོར་རྐུན་ཇག་ལ་འཕྲད་ན་ཁོ་ཚོར་ནུས་མཐུ་ཆེ། རྐུན་ཇག་དེའི་རིགས་ཀྱི་
མི་གྲངས་མང་ནའང་གཉིས་གསུམ་ཙམ་ལས་མེད།”
སྐབས་དེར། ཡུལ་སྐོར་པ་ཞིག་གིས་ལག་ཏུ་དངུལ་དེ་འདྲའི་མང་པོ་ཞིག་ཁྱེར་བར་
འགྱོད་པ་སྐྱེས་བྱུང་། ཁོས་རང་གི་པུ་ལེ་གྀརྟགས་ཅན་གྱི་ཆུ་ཚོད་འཁོར་ལོའི་སྟེང་དུ་
ཐེངས་གཅིག་བལྟས་ཏེ་འདི་ནི་ཆེས་མཇུག་མཐའ་ཡིན་ལ། གལ་སྲིད་ཆུ་ཚོད་འཁོར་ལོ་
དེ་ཕ་རི་སིའི་ཁྱིམ་ནང་གི་རྩིག་ངོས་སུ་བཀལ་ཡོད་ན་ཅི་མ་རུང་སྙམ། ཁོས་ད་དུང་འཁོར་
དཔོན་ལ་ཇག་པས་ཡུལ་སྐོར་པའི་གྱོན་གོས་འཕྲོག་གམ་ཞེས་དྲིས།
“སྐབས་ལན་རེར་དེའང་འཕྲོག་ངེས། སྐུ་ཞབས། ཟླ་སྔོན་མར། སེ་ཝིལ་ལཱའི་རེས་
འཁོར'ཞིག་ཁར་ལོད་ཐཱ”ནས་བཀག་པར་ཡུལ་སྐོར་པ་དག་གྲོང་ཁྱེར་ཨེ་སྀ་ཡར་འབྱོར་
སྐབས། ཚང་མ་ལྷའི་ཕོ་ཉ་ལྟ་བུར་གྱུར་འདུག”
“ལྷའི་ཕོ་ཉ། དེའི་ནང་དོན་ཅི་རེད།”
“དེའི་དོན་ནི་ཇག་པ་རྣམས་ཀྱིས་ཁོ་ཚོའི་གྱོན་གོས་ཚང་མ་ཕུད་པ་རེད། ཐ་ན་ཚི་
ལེན་ཡང་བསྐྱུར་མི་འདུག”
“ངོ་མ་ཐ་ཆད་རང་རེད།” ཡུལ་སྐོར་པ་དེས་ལྭ་བ་ཁུག་རྟའི་མཇུག་སྒྲོ་མ་དེའི་སྒྲོག་
གུ་སྒྲོག་ཞོར་དེ་ལྟར་སྐད་བརྒྱབ་བྱུང་། འོན་ཏེ་ཁོས་སླར་ཡང་སེམས་ཁམས་སོར་ཆུད་པར་
བྱས་ཏེ་བགད་བྱུང་། དེའི་རྒྱུ་མཚན་ནི་ལམ་གྲོགས་ཏེ་ཨན་ད་ལུའུ་སི་ཨའི་བུད་མེད་ཅིག་
གིས་དད་སེམས་དང་བཅས་རང་ཉིད་ཀྱི་མཐེ་བོང་ལ་འོ་བྱེད་ཞོར་ངག་དམའ་མོས “ཡེ་ཤུ་
མཁྱེན། ཡེ་ཤུ་མཁྱེན” ཟེར་བ་ཁོས་མཐོང་བྱུང་བས་རེད། (ཀུན་གྱིས་ཤེས་ཏེ། རྒྱ་གྲམ་འབྲི་
བའི་བཟོ་ལྟ་བསྟན་ཏེ་མཐེ་བོང་ལ་འོ་བྱེད་མཁན་དག་ལ་མཚོན་ན་དེ་ལྟར་བསྒྲུབས་ཚེ་
སེམས་བདེར་བབས་ཆོག་པར་འདོད་པ་རེད།)
མུན་ཡོངས་སུ་རུབ་སོང་། སྟབས་ལེགས་པ་ཞིག་ནི་ནམ་མཁར་ཟླ་འོད་འཚེར་ཞིང་
སྤྲིན་གྱི་སྒྲིབ་ཡོལ་གང་ཡང་མི་སྣང་། ཐག་རིང་སར་གྲོག་རོང་དོག་པོ་ཞིག་གི་འཕྲང་སྒོ་
མཐོང་ལ་འཇིགས་སུ་རུང་བའི་གྲོག་རོང་དེའི་རིང་ཚད་ལ་སྤྱི་ལེ་གཉིས་ཡོད། “འཁོར་
དཔོན། ཕ་གི་ནི་རེས་འཁོར་བཀག་མྱོང་སའི་གནས་དེ་རེད་དམ།”
“རེད། སྐུ་ཞབས། ད་དུང་མི་གཅིག་བསད་ཟིན།” འཁོར་དཔོན་གྱིས་མུ་མཐུད་དུ
འདི་ལྟར་བཤད། “ཤིང་རྟ་པ།ལྕག་མ་གཡུག ཁོ་ཚོར་འདྲོགས་མ་སློང་།”
“སུ།” ཡུལ་སྐོར་པ་དེས་དེ་སྐད་དྲིས།
“ཇག་པ།” འཁོར་དཔོན་གྱིས་དེ་ལྟར་ལན་བཏབ།
“དཀོན་མཆོག་མཁྱེན།” ཡུལ་སྐོར་པ་དེའི་ངག་ནས་དེ་སྐད་ཤོར།
མི་
“སྐུ་ཞབས། ཁྱེད་ཀྱིས་ཕ་གིར་གཟིགས་དང་། ལམ་གྱི་དཀྱོགས་མཚམས་དེར།
འགའ་ཡོད་པ་མ་རེད་དམ། གད་པའི་གྲིབ་སོའི་ནང་དུ་ཡིབས་འདུག"
“རེད།སྐུ་ལྕམ།གཅིག.གཉིས།གསུམ། སྐྱ་མི་དྲུག་འདུག་
“ཨ། ཡེ་ཤུ་མཁྱེན། ཡེ་ཤུ་མཁྱེན།” (རྒྱ་གྲམ་འབྲི་བའི་བཟོ་ལྟ་བསྟན། མཐེ་བོང་ལ་
འོ་བྱས།)
“འཁོར་དཔོན། ཁྱེད་ཀྱིས་ཕ་གི་མཐོང་སོང་ངམ།"
“མཐོང་སོང་།”
“ཁྱེད་ཀྱིས་གཟིགས་དང་། དེའི་ཁྲོད་ཀྱི་མི་གཅིག་གི་ལག་ཏུ་དབྱུག་པ་ལྟ་བུ་ཞིག་
བཟུང་འདུག གཅིག་བྱས་ན་མེ་མདའ་ཡིན་པ་འདྲ།”
“རེད། མེ་མདའ་རེད།"
“ཁྱེད་ཀྱིས་བལྟས་ན་ཁོ་ཚོ་ནི་མི་བཟང་པོ་འགའ་རེད་དམ།” ཨན་ད་ལུའུ་སི་ཨའི་
བུད་མེད་དེས་སེམས་ཁྲལ་ཆེན་པོས་དེ་སྐད་དྲིས།
“སུས་ཤེས།” འཁོར་དཔོན་གྱིས་ཕྲག་པ་ལྡེམ་ཙམ་དང་ཁ་ཤ་བགྲད་ཙམ་བྱས་ནས་
དེ་ལྟར་ལན་བཏབ།
“དེས་ན་ད་དཀོན་མཆོག་གིས་ང་ཚོར་ཐུགས་རྗེས་གཟིགས་རོགས་གནོང་།” མོས
དེ་སྐད་སྨྲ་ཞོར་སྐྱེས་པ་ཡུལ་སྐོར་པ་དེའི་བྲང་ལ་མགོ་བོ་བསྙེས་པ་ན། སྐྱེས་པ་དེར་རང་
བཞིན་གྱིས་ངར་ཤུགས་ལྡབ་འགྱུར་ཞིག་འཕེལ་བྱུང་།
ཤ་ཤེད་རྒྱས་པའི་དྲེའུ་བརྒྱད་བང་གིས་བརྒྱུགས་ཏེ་མགྱོགས་འགྲོ་རླུང་གིས་དེད་པ་
བཞིན་ཤིང་རྟ་འཁོར་ལོ་མདུན་དུ་དྲུད། སྐྱ་མི་རྣམས་ཀྱིས་ཕྲེང་བསྟར་གཅིག་ཏུ་བསྒྲིགས་
ཏེ་འགྲོ་ལམ་བཀག་བྱུང་། དེའང་མ་རེད། ཁོ་ཚོ་དུམ་བུ་གཉིས་སུ་ཕྱེ་སྟེ་ལམ་གྱི་གཡས་
འགྲམ་དུ་གསུམ་དང་གཡོན་འགྲམ་དུ་གསུམ་བསྡད་ནས་ཤིང་རྟ་འཁོར་ལོ་བསྐོར་བར་
འདོད་འདུག
“ཁ་ལོ་པ། གལ་ཏེ་མི་འདི་དག་གིས་སྡོད་ཟེར་ན་ཁྱོད་ཀྱིས་དྲེལ་རྣམས་ཀྱི་ཁ་སྒོགས།
ང་ཚོའི་སྟེང་ལ་མདེའུ་འབབ་ཏུ་མ་འཇུག”
“སེམས་བདེ་བར་གྱིས། སྐུ་ཞབས་ལགས།མདེའུ་ལ་ང་རང་ཁྱོད་ལས་ཀྱང་སྐྲག”
བར་ཐག་ཇེ་ཉེ་ནས་ཇེ་ཉེར་གྱུར་པ་ན།སྐྱ་མི་དྲུག་པོའི་ཞྭ་མོ་འདབ་བརྒྱངས་དང་ཐུར་
ཁེའི་ལུགས་ཀྱི་སྒ་ཆས། པགས་དཀར་གྱི་ཉྭ་ཤུབས་སོགས་གསལ་པོར་མཐོང་ཐུབ། གལ་ཏེ་
ཁོ་ཚོའི་ངོ་གདོང་མཐོང་ཐུབ་ཚེ། མིག་ཟུང་དང་སྨ་ར། རྨ་ཤུལ་བཅས་ནི་ཅི་འདྲ་ཞིག་ཡིན་
ནམ།ཐེ་ཚོམ་ཟ་མི་དགོས་ཏེ་ཇག་པ་ཡིན་པ་ཁོ་ཐག་རེད། ཁོ་ཚོས་མེ་མདའ་བཟུང་འདུག
ཇག་པ་སྔོན་མ་དེས་ཞྭ་འདབ་ལ་མཛུབ་མོས་རེག་ཙམ་བྱས་ཏེ་སྐད་གདངས་དམའ་
ལ་འཇམ་པའི་ངང་ནས “ཁྱེད་ཚོར་དཀོན་མཆོག་གིས་སྐྱོབས” ཟེར། འདི་ནི་ཡུལ་སྐོར་
པ་དག་གིས་ལམ་བར་དུ་ཕན་ཚུན་ལ་འཚམས་འདྲི་ཞུ་སྟངས་ཤིག་རེད། “ཁྱེད་ཚོར་
དཀོན་མཆོག་གིས་སྐྱོབས།” སྐྱ་མི་གཞན་རྣམས་ཀྱིས་ཀྱང་རེ་རེ་བཞིན་དེ་སྐད་སྨྲ་ཞོར་
གཟུར་ཙམ་བྱས་ཏེ་ཤིང་རྟ་འཁོར་ལོར་ལམ་ཕྱེ་སོང་། མ་གཞི་དེ་དག་ནི་ཨེ་སྀ་ཡའི་ཚོང་
འདུས་ལ་སོང་སྟེ་ཕྱིར་ལོག་པའི་ཞིང་པ་གཞུང་དྲང་ཅན་འགའ་སྟེ། ཁོ་ཚོས་མེ་མདའ་
བཟུང་ཞིང་མང་པོ་ལྷན་དུ་འགྲོ་དོན་ནི་ངས་གོང་དུ་བརྗོད་པའི་ཇག་པ་དེ་ལྟ་བུར་འཕྲད་
ཨེ་འགྲོ་སྙམ་ནས་སྐྲག་པ་རེད།
ཐེངས་འགའ་ལ་དེ་ལྟ་བུར་འཕྲད་རྗེས། ཇག་པ་ཡོད་པའི་དོན་དེར་ཚང་མ་ཡིད་མི་
ཆེས་པར་གྱུར་ཅིང་ད་དུང་ཞིང་པའི་རྩིང་ཞད་ཆེ་བའི་བྱད་གཟུགས་དེར་གོམས་ལོབས་
སུ་གྱུར་པ་ན། ཀུན་གྱིས་ཇག་པ་ཞེས་པ་ནི་ཁ་སྤུ་ཡུན་རིང་མ་བཞར་བའི་ཞིང་པ་ཕོ་གསར་
འབའ་ཞིག་གོ་སྙམ། ངས་གྷཾ་ར་ན་ཏ་རུ་ངོ་ཤེས་པའི་དབྱིན་ཇིའི་ན་གཞོན་ཞིག་དུས་ཡུན་
རིང་པོར་སི་ཕེན་གྱི་ལམ་བུ་རང་རོང་ཀུན་ལ་སོང་མྱོང་མོད། བསམ་ཡུལ་ལས་འདས་པའི་
དོན་རྐྱེན་གང་ཡང་མ་བྱུང་བས་ཁོ་རང་ཇག་པ་ཡོད་པར་གཏན་ནས་ཡིད་མ་ཆེས། ཉིན་
ཞིག་ཁོ་རང་བྱད་གཟུགས་སྐྱུག་བྲོ་ལ་ལག་ཏུ་མེ་མདའ་ཐོགས་པའི་སྐྱེས་པ་གཉིས་ཀྱིས་
བཀག་མོད། ཁོས་དེ་ནི་ཀུ་རེ་རྩེ་བར་དགའ་བའི་ཞིང་པ་གཉིས་ཀྱིས་ཁོ་ལ་འཇིགས་སྣང་
བསྐུར་ཏེ་ཀྱལ་ཀ་བྱེད་པར་འདོད་པས།དེ་གཉིས་ཀྱིས་དངུལ་ཁྱེར་ཤོག་ཅེས་ཇི་ལྟར་བསྐུལ་
ཡང་ཁོས་དགོད་ཞོར་དུ་ང་རང་ཁྱེད་གཉིས་ཀྱི་མགོ་སྐོར་འོག་ཏུ་མི་ཚུད་དོ་ཞེས་ལན་
བཏབ། ཁོའི་འཁྲུལ་ཤེས་དེ་སེལ་ཆེད་ཇག་པ་ངོ་མ་གཉིས་ཀྱིས་མེ་མདའི་ཞབས་གཞུག་
གིས་ཁོའི་མགོ་ལ་ཐེངས་གཅིག་མི་རྒྱག་ཀ་མེད་བྱུང་། ཁོའི་མགོ་རུ་མེ་མདའི་ཞབས་
གཞུག་གིས་བཞག་པའི་རྨ་ཤུལ་དེ་ཟླ་གསུམ་གྱི་རྗེས་སུ་ད་རུང་མཐོང་ཐུབ།
སི་ཕེན་གྱི་ཇག་པས་ཡུལ་སྐོར་པར་མནར་གཅོད་གཏོང་བ་ནི་རེ་འགའ་མ་གཏོགས་
མེད། ཕལ་ཆེ་བས་ཁོ་ཚོའི་ལུས་སྟེང་གི་རྒྱུ་ནོར་ཁྱེར་བ་ལས་སྒམ་གྱི་ཁ་འབྱེད་མི་སྲིད་
ལ། ཐ་ན་ལུས་པོར་སྔོག་བཤེར་ཡང་བྱེད་པ་མིན། འོན་ཀྱང་ཟོན་མེད་རྣམ་གཡེང་གཏན་
ནས་བྱེད་མི་རུང་། མ་ཏེ་རིའི་ཕྱུག་པོའི་བུ་ཞིག་ཁ་ཏི་ཟེེར་འགྲོ་སྐབས། གཞན་ལ་ལུན་ཏོན
ནས་ཉོ་རུ་བཅུག་པའི་ཚི་ལེན་སྤུས་ལེགས་རྡར་ཚན་གཉིས་ཁྱེར་ཡོད། གྷ་རོ་རི་ཎ1lའི་
ཉེ་སར་ཁོ་རང་ཇག་པས་བཀག་སྟེ་དངུལ་ཁུག་ནང་གི་གསེར་ཊམ་ཚང་མ་འཕྲོག་པར་
མ་ཟད། ཁོ་ལྟ་བུའི་གྲོགས་སྒྲིག་ས་མང་བའི་མི་ལ་མེད་དུ་མི་རུང་བའི་སོར་གདུབ་དང་
གསེར་གྱི་མགུལ་རྒྱན། བརྩེ་འཕྲིན་ལ་སོགས་པའང་ཕྲོགས། དེ་ནས་ཇག་དཔོན་གྱིས་ཧ་
ཅང་གུས་ཚུལ་ལྡན་པའི་ངང་ནས་ཁོ་ཚོ་ནི་དུད་ཁྱིམ་དང་རིང་དུ་བཀྱེད་དེ་རི་ཁྲོད་དང
དབེན་གནས་སུ་སྡོད་དགོས་པས་ལྭ་བ་དག་ཀྱང་བཀྲུ་རན་འདུག་ཟེར་བཞིན་ཚི་ལེན་དེ་
དག་གློངས་ནས་གཞན་རྣམས་ལ་བསྟན། ཇག་དཔོན་གྱིས《སི་སི་ལི་པ》ནང་གི་ཧ་རིལྟར
“དཔའ་རྟུལ་ཕན་ཚུན་གྱི་བར་ལ་འཛེམ་དོགས་བྱ་མི་དགོས” ཞེས་སྨྲས་རྗེས་ཚི་ལེན་
འགའ་རང་ཉིད་ཀྱི་གལ་ཏའི་ནང་བཅུག དེ་ནས་ཕལ་ཆེར་ཉུང་མཐའ་ཡང་གཟའ་འཁོར་
དྲུག་རིང་ལ་བཀྲུས་མྱོང་མེད་པའི་རྙིང་རལ་གྱི་ལྭ་བ་ཕུད་ཅིང་། སྤྲོ་སྐྱིད་ལྡན་པའི་ངང་
དབྱིན་ཇིའི་སོ་རས་ཀྱི་ལྭ་བ་མཛེས་ཤོས་དེ་གྱོན། ཇག་པ་གཞན་རྣམས་ཀྱིས་ཀྱང་ཁོ་ལྟར་
བྱས། ཡུལ་སྐོར་པ་ལས་ངན་དེའི་ལྭ་བ་ཚང་མ་མིག་རྡེབ་དབང་ཙམ་གྱི་རིང་ལ་འཕྲོག་
ཟིན་ཅིང་། དེའི་དོད་དུ་ལག་པས་རེག་རྒྱུར་ཡང་འཛེམ་པའི་གྱོན་གོས་ཧྲལ་ཧྲུལ་འགའ་
ཐོབ་པར་མ་ཟད་ད་དུང་ཇག་པ་རྣམས་ཀྱི་འཕྱ་སྨོད་ཁུར་བ་རེད། ཇག་དཔོན་གྱིས་གཟབ་
ནན་གྱི་མདངས་ལ་འཕྱ་སྨོད་ཀྱི་དོན་འདྲེས་པའི་ཨན་ད་ལུའུ་སི་ཨའི་མིའི་ཁྱད་འཕགས་
ཀྱི་རྣམ་འགྱུར་གྱིས་ཁོ་རང་ཕྱིར་ལ་མངགས་ཞོར་དུ། ཕངས་སེམས་མེད་པར་རོགས་རམ་
བྱས་པ་རང་ཉིད་ཀྱིས་ནམ་ཡང་བརྗེད་མི་སྲིད་པ་དང་། གཡར་བའི་ཚི་ལེན་དག་མགྱོགས་
མྱུར་ངང་ཕྱིར་སྤྲོད་ངེས་ཡིན་ལ། གལ་སྲིད་ཡང་བསྐྱར་མཇལ་རྒྱུ་བྱུང་ན་རང་ཉིད་ཀྱི་ལྭ་
བ་ཕྱིར་འཁྱེར་ངེས་ཡིན་ཚུལ་སོགས་བཤད། “སྐུ་ཞབས་འདི་དག་གི་ཚི་ལེན་བཀྲུ་རྒྱུ་མ་
བརྗེད་པར་གྱིས།” ཁོས་མུ་མཐུད་དུ་འདི་ལྟར་བཤད། “ཁྱེད་རང་མར་ཏེ་རི་ལ་འབྱོར་
ན་ང་ཚོ་ལེན་དུ་ཡོང་ངེས།” རང་ཉིད་ལ་འཕྲོག་བཅོམ་ཐེབས་པའི་གནས་ཚུལ་བརྗོད་
མཁན་གྱི་ན་གཞོན་དེས་ང་ལ་སྦ་གསང་མེད་པའི་སྒོ་ནས། ཇག་པ་ཚོས་ཁོའི་ཚི་ལེན་
འཕྲོག་པར་བཟོད་སྒོམ་བྱ་ཐུབ་མོད། འོན་ཀྱང་བསམ་བཞིན་དུ་ཟུར་ཟ་བྱས་པ་ནི་བཟོད་
ཐབས་བྲལ་བ་ཞིག་རེད་ཟེར།
ལོ་རབས་མི་འདྲ་བ་སོ་སོར་སི་ཕེན་སྲིད་གཞུང་གིས་ལོ་ན་ཆུང་དུས་ནས་ལམ་ཆེན་
ཧམ་བཟུང་བྱས་ཏེ་ཁྲིམས་མེད་ལུགས་མེད་བྱེད་མཁན་གྱི་ལམ་འགོག་ཇག་པ་དེ་དག་གཙང་
སེལ་བྱེད་པའི་ལས་དོན་ལ་དོ་སྣང་ཆེན་པོ་བྱེད། ཡིན་ནའང་འབད་པ་དེ་དག་ལ་ཐག་གཅོད་
རང་བཞིན་གྱི་ཕན་འབྲས་ཅི་ཡང་ཐོན་མེད་ལ། ཇག་ཚོགས་གཅིག་སྐོར་བཅོམ་བྱས་ཚེ་ཇག་
ཚོགས་གཞན་ཞིག་རྒྱས་ཡོང་། སྐབས་ལན་རེར་དམག་དཔོན་ཞིག་གིས་ནུས་ཤུགས་ཆེན་པོ་
བཏོན་ཏེ་ཇག་པ་རྣམས་རང་གི་མངའ་ཁོངས་ནས་ཕྱིར་བསྐྲད་ནའང་འདབས་འབྲེལ་གྱི་ཞིང་
ཆེན་དུ་སླར་ཡང་ཇག་པས་ཁེངས་ཏེ་ཉེན་ཁའི་གནས་སུ་འགྱུར།
ཡུལ་དེའི་ས་བབ་ནི་རི་ཚོགས་མང་ལ་བགྲོད་ལམ་དཀོན་པ་ཞིག་ཡིན་པས་ཇག་པ་
རྣམས་རྩ་མེད་དུ་གཏོང་དགོས་ན་ཤིན་ཏུ་ནས་ཀྱང་དཀའ། སི་ཕེན་དུའང་ཝན་དྷི"དང་
འདྲ་བར་ལུང་ཁུག་དང་དབེན་གནས་སུ་ཞིང་པ་དུད་ཚང་རེ་ཡོད་པ་མང་ལ། དུད་ཁྱིམ་
གཞན་དག་དང་བར་ཐག་ཧ་ཅང་རིང་། གལ་སྲིད་དམག་དཔུང་མངགས་ཏེ་དུད་ཚང་དང་
གྲོང་ཚོ་དེ་དག་ཏུ་བཅའ་སྡོད་བྱས་ཚེ་ཇག་པ་རྣམས་ཀྱིས་དེ་འཕྲལ་དུ་རང་ཉེས་རང་ཞུ་
བྱེད་ངེས།དེ་མིན་ལྟོགས་གྲི་ཐེབས་རྒྱུ་ལས་འོས་མེད། འོན་ཀྱང་། དམག་ཕོགས་དང་དམག་
མི་དེ་འདྲའི་མང་པོ་ཞིག་གང་ན་ཡོད།
དུད་ཚང་དེ་དག་གི་བདག་པོས་སེམས་ཁུར་བྱེད་ས་གཙོ་བོ་ཇག་པ་དང་འབྲེལ་བ་
ཡག་པོ་འཛུགས་རྒྱུ་དེ་རེད། དེའི་རྒྱུ་མཚན་ནི་ཇག་པའི་འཁོན་ལན་སློག་སྟངས་ནི་དངོས་
གནས་འཇིགས་ཡེར་བ་ཞིག་ཡིན་པ་ཀུན་གྱིས་ཤེས་ཡོད། ཕྱོགས་གཞན་ཞིག་ནས་ཇག་པ་
རྣམས་ཀྱང་ཁོ་ཚོར་བརྟེན་ནས་འཚོ་བ་ཡིན་པས་ཁོ་ཚོར་ཕོག་ཐུག་གཏོང་བ་མིན། ཇག་
པ་རྣམས་ལ་དངོས་པོ་གང་ཞིག་དགོས་ཚེ་ཁོ་ཚོའི་ས་ནས་ཉོ་ཞིང་རིན་གོང་མཐོན་པོ་སྟེར་
ལ། འཕྲོག་ནོར་བགོ་སྐབས་ད་དུང་ཁོ་ཚོར་ཡང་སྐལ་བ་རེག་རྒྱུ་ཡོད། མཚམས་འདིར་ད་
རུང་ངེས་པར་དུ་ཁ་གསབ་ཅིག་ཞུ་རྒྱུ་ཡོད་དེ། སྤྱིར་བཏང་ཇག་པར་གྱུར་ན་ཡུལ་འདིའི་
མི་རྣམས་ཀྱིས་ངོ་ཚའི་ལས་ཀ་ཞིག་ཏུ་གཏན་ནས་མི་ལྟ། མི་མང་པོ་ཞིག་གི་སྣང་ངོར་ལམ་
བཀག་ནས་ཇག་ལས་བྱེད་པ་ནི་སྲིད་དབང་གདུག་རྩུབ་ཅན་ལ་མི་འཐད་པའི་རྣམ་འགྱུར་
བསྟན་ཏེ་ངོ་རྒོལ་བྱེད་པ་ཙམ་དུ་སྙམ་ཡོད། དེ་བས་མེ་མདའ་གཅིག་ལས་མེད་ཀྱང་སྲིད་
གཞུང་ལ་འགྲན་སློང་བྱེད་ཕོད་པའི་མི་དེ་དག་ནི་སྐྱེས་པ་རྣམས་ཀྱིས་གོང་བཀུར་བྱེད་ས་
དང་བུད་མེད་རྣམས་ཀྱིས་ཡིད་སྨོན་བྱེད་ས་རུ་གྱུར་ཡོད། རེད་དེ། གནའ་བོའི་དུང་བརྗོད་
སྙན་ངག་ལྟ་བུའི་ཚིག་རྐང་དེ་གཉིས་སྐད་གསང་མཐོན་པོས་སྒྲོག་ཐུབ་པ་ནི་དངོས་གནས་
དཔེ་ཟླ་མེད་པ་ཞིག་རེད། ཚིག་རྐང་དེ་གཉིས་ནི་འདི་ལྟ་སྟེ།
ང་ནི་སྐྲག་ས་གཅིག་མེད་པས། །
ཁོ་ཚོར་ཁྲོ་བའི་སྡང་མིག་བལྟ།།
ཇག་པ་ཕལ་ཆེ་བ་ནི་དང་ཐོག་ཉོ་ཚོང་ལ་འགག་སྒོའི་ལས་མི་རྣམས་ཀྱིས་གཏོར་
བརླག་བཏང་བའི་ལྐོག་འཚོང་རྒྱག་མཁན་འབའ་ཞིག་ཡིན། མི་བཟང་པོ་ཞིག་གིས་འཚོང་
བའི་སི་གྷར་ཐ་མག་དེ་རྒྱལ་པོས་འཚོང་བ་ལས་ཀྱང་རིན་གོང་དམའ་ཞིང་རྒྱུ་སྤུས་ལེགས་
ལ། ཁོས་བུད་མེད་རྣམས་ལ་གོས་ཆེན་དར་ཟབ་དང་དབྱིན་ཇིའི་ཚོང་རྫས། ད་དུང་ལེ་
དབར་བཞི་བཅུའི་ཚུ་རོལ་གྱི་གསར་འགྱུར་སྣ་ཚོགས་བསྐྱལ་ཡོང་ངེས། མི་དེ་ལྟ་བུ་ཞིག་
ལའང་དོན་མེད་དུ་དཀའ་ངལ་བཟོས་ཚེ། མང་ཚོགས་བརྒྱ་ཆའི་དགུ་བཅུར་མཚོན་ན་ཧ་
ཅང་དྲང་གཞག་མ་ཡིན་པའི་ལས་ཤིག་ཅི་ལ་མིན། གལ་སྲིད་དཔོན་པོ་ཞིག་གིས་ཁོའི་ཞོན་
རྟ་བསད་པའམ་གཞུང་བཞེས་བྱས་ཚེ། ལྐོག་འཚོང་པ་དེར་མཚོན་ན་མ་རྩ་རྡིབ་པ་རེད།
ཡང་གཅིག་བཤད་ན་ཁོས་དེར་འཁོན་ལན་ཡང་སློག་དགོས་པས་ད་གཟོད་ཇག་པར་གྱུར་
པ་རེད། མི་ཞིག་གིས་འདི་ལྟར་འདྲི་སྲིད་དེ། ཟླ་འགའི་སྔོན་ལ་ཚང་མའི་མཐོང་ལམ་དུ་
སྣང་བའི་ཕོ་གསར་རྫིག་པོ་གྲུང་ཤ་དོད་པོ་ཅན། གྲོང་ཚོ་ཡོངས་ཀྱིས་དོ་སྣང་བྱེད་སའི་མི་དེ་
ད་ལྟ་གང་དུ་ཡོད་དམ། བུད་མེད་ཅིག་གིས་དེར་འདི་ལྟར་ལན་ལྡོན་པ་ཡིན། “ཡིད་ཕངས་
པ་ལ། ཁོ་རང་འུ་ཐུག་པར་གྱུར་ཏེ་རི་ལ་ཇག་པ་བྱེད་དུ་ཆས་སོང་། དེ་ནི་ཁོའི་སྐྱོན་ཆ་ག་
ལ་ཡིན། སྙིང་དུ་སྡུག་པ་ལ། དེ་འདྲའི་མི་ཞི་དུལ་གཤིས་འཇམ་ཞིག དཀོན་མཆོག་གིས་
སྐྱོབས་རོགས།” མི་གཞུང་དྲང་དག་གིས་ཇག་པ་རྣམས་ཀྱིས་སྤྱི་ཚོགས་ཟང་ཟིང་དུ་བཏང་
བའི་སྐྱོན་དེ་སྲིད་གཞུང་ལ་འཛུགས་པ་རེད། ཁོ་ཚོ་ན་རེ། སྲིད་གཞུང་གིས་ཉམ་ང་བའི་མི་
དེ་དག་འུ་ཐུག་ཐབས་ཟད་དུ་གཏུགས་པ་རེད། དེ་དག་གིས་རེ་སྙེག་བྱེད་པ་ནི་རང་ཉིད་ཀྱི་
ལས་རིགས་ལ་བརྟེན་ནས་ལྷིང་འཇགས་ཀྱི་འཚོ་བ་ཞིག་རོལ་འདོད་པ་དེ་ཁོ་ན་རེད་ཟེར།
སི་ཕེན་གྱི་ཇག་པའི་ཚབ་མཚོན་མི་སྣའམ་དཔའ་རྒོད་ཀྱི་མ་དཔེ་སྟེ། ང་ཚོའི་དུས་
རབས་ཀྱི་རོ་པེན·ཧོད(Robin Hood)དང་རོ་ཁྀ་ཌྷི་ནར་ལྟ་བུ་ནི་སྙན་གྲགས་ཕྱོགས་
བཅུར་རྒྱས་ཤིང་མིང་གཞན་ལ“སྔ་ལངས་དཔའ་རྒོད”དུ་འབོད་པའི་ཧོ་སེ•མ་རི་ཡཱ (Jose
Maria) རེད། ཁོ་ནི་མར་ཏེ་རི་ནས་སེ་ཝིལ་ལཱ། སེ་ཝིལ་ལཱ་ནས་མཱ་ལ་ག་སོགས་སུ་ཀུན་
གྱིས་གླེང་ཐེངས་མང་ཤོས་ཀྱི་མི་སྣ་དེ་ཡིན་འདུག བྱད་གཟུགས་ལེགས་ལ་སྙིང་སྟོབས་
ལྡན་པ། ཇག་པ་ཡིན་ཡང་གུས་ལུགས་ལྡན་པ་བཅས་ནི་ཧོ་སེ• མ་རི་ཡཱའི་སྣང་བརྙན་རེད།
གལ་ཏེ་ཁོས་རེས་འཁོར་ཞིག་བཀག་པ་ཡིན་ན། ཐོག་མར་བུད་མེད་རྣམས་བསྐྱོར་ཏེ་ཤིང་
རྟ་འཁོར་ལོ་ལས་འབབ་པར་བཅུག་རྗེས། བསིལ་གྲིབ་ཅིག་བཙལ་ནས་དེར་བདེ་བར་སྡོད་
དུ་འཇུག་པ་ཡིན་ལ། དེའི་རྒྱུ་མཚན་ནི་ཁོས་ཕལ་ཆེར་རྟག་ཏུ་ཉིན་དཀར་འགུལ་སྐྱོད་བྱེད་
པས་རེད། སྡིགས་མོ་མི་བྱེད་ལ་ཚིག་རྩུབ་ཀྱང་མི་སྨྲ། དེ་ལས་ལྡོག་སྟེ་གཞན་གྱི་ལག་ནས་
དངོས་པོ་ལེན་དུས་ཀྱང་ཟོལ་བཅོས་མ་ཡིན་པར་རྟག་ཏུ་ཞི་དུལ་ལྡན་ཞིང་གུས་ཞབས་
ཆེ། སྐུ་ལྕམ་ཞིག་གི་ལག་ནས་སོར་གདུབ་ལེན་སྐབས་ཁོས་འདི་ལྟར་བཤད། “འོ། སྐུ་ལྕམ་
ལགས། ཡིད་དུ་འོང་བའི་ཁྱེད་ཀྱི་མཉེན་ལྕག་གི་ཕྱག་སོར་འདི་ལ་རྒྱན་ཆ་ཞིག་དགོས་དོན
མི་འདུག” སོར་མོའི་མགོ་ནས་སོར་གདུབ་ལེན་པའི་སྐབས་སུ་ཁོས་སྐུ་ལྕམ་གྱི་ཕྱག་ལ་
འོ་ཞིག་བྱས། ཉམས་འགྱུར་དེ་སི་ཕེན་གྱི་སྐུ་ལྕམ་ཞིག་གི་སྐད་ཆ་ལྟར་བཤད་ན། འོ་ཐེངས་
གཅིག་བྱས་པའི་རིན་ཐང་ནི་སོར་གདུབ་ལས་ཀྱང་བརྒལ་འདུག སོར་གདུབ་ནི་སྣང་
མེད་ངང་ཁྱེར་སོང་མོད་ལག་པར་འོ་བྱེད་པའི་བཟོ་ལྟ་ནི་དེ་ལས་ལྡོག་སྟེ་དུས་ཡུན་རིང་
པོ་ཞིག་ལ་རྒྱུན་བསྲིངས་སོང་། ད་རུང་མི་གཞན་ཞིག་གིས་ང་ལ་བཤད་པ་ལྟར་ན། ཁོས་
རྟག་པར་ཡུལ་སྐོར་པར་ཆེས་ཉེ་སའི་གྲོང་ཁྱེར་ལ་འདང་ངེས་ཀྱི་འགྲོ་གྲོན་ཞིག་སྐྱུར་སྲིད་
ལ། གལ་ཏེ་གཞན་གྱིས་དྲན་རྟེན་གྱི་རིན་ཐང་ལྡན་པའི་རྒྱན་ཆ་གང་ཞིག་སྐྱུར་བའི་རེ་བ་
བཏོན་ན་ཁོས་མི་ཆོག་གཏན་ནས་མི་ཟེར།
གཞན་གྱིས་ང་ལ་བརྗོད་པ་ལྟར་ན། ཧོ་སེ“མ་རི་ཡཱ་ནི་གཞོན་ནུ་སྟོབས་ཆེན་ཞིག་ཡིན་
ལ། ལོ་ན་ཉེར་ལྔ་ནས་སུམ་ཅུའི་བར་དང་གཟུགས་པོའི་རིང་ཐུང་འབྲིང་ཙམ་ཡིན། གདོང་
ལ་རྟག་ཏུ་དགའ་སྐྱིད་ཀྱི་འཛུམ་མདངས་རྒྱས་ཤིང་ཚེམས་ཕྲེང་ནི་མུ་ཏིག་བསྟར་ལ་བརྒྱུས་
འདྲ། མིག་མདངས་ལ་གྲུང་ཤ་དོད་ཅིང་ནམ་རྒྱུན་ལུགས་གསར་གྱི་ལྭ་བ་རྩ་ཆེན་ཞིག་གྱོན་
ཡོད། ནང་གི་ཚི་ལེན་དཀར་ཞིང་གཙང་ལ་ལག་ཟུང་ཡང་ཕ་རི་སི་དང་ལུན་ཏོན་གྱི་སྐུ་
སྲས་འཆལ་བོ་དག་དང་བསྡུར་ན་ངོ་གནོང་མི་དགོས་པ་ཞིག་རེད།
ཁོས་ཕྱོགས་མགྲོན་དང་ཚོང་འགྲུལ་གྱི་ལམ་བཀག་ནས་ཕལ་ཆེར་ལོ་ལྔ་དྲུག་ཙམ་
ལས་འགོར་མེད། སྤྱིར་ན་ཁོའི་ཕ་མ་གཉིས་ཀྱིས་ཁོ་རང་ཆོས་དཔོན་ཞིག་ཏུ་འགྱུར་བར་
རེ་ནས་གྷཾ་ར་ན་ཏ་སློབ་ཆེན་དུ་ཆོས་ལུགས་རིག་པ་སློབ་པར་མངགས། འོན་ཀྱང་ཁོ་རང་
དེར་སྤྲོ་བ་ཆེན་པོ་མེད་པ་ཁྱེད་ཀྱིས་ལམ་སང་རྟོགས་ཡོང་། ནུབ་ཅིག་ལ་ཁོ་རང་ཕྱུག་པོ་
ཚང་ཞིག་གི་སྲས་མོའི་ཁང་པའི་ནང་དུ་འཛུལ …… བརྩེ་དུང་གིས་དོན་དག་མང་པོ་
ཞིག་ལ་བཟོད་སྒོམ་བྱེད་ཆོག་སྐད....འོན་ཀྱང་གཞན་གྱིས་བཤད་ན་ཁོས་རྩུབ་སྤྱོད་
སྤེལ་ཏེ་གཡོག་པོ་ཞིག་རྨས་སོང་ཟེར…………དོན་འདི་ངས་གཏན་ནས་འདང་མི་དཔོག་
པ་ཞིག་རེད། སྲས་མོ་དེའི་ཨ་ཕས་རྙོག་དྲ་བསླངས་ཏེ་ཉེས་དོན་གཏུག་བཤེར་བྱས་པ་
ན། ཧོ་སེ•མ་རི་ཡཱ་ཌྷི་པྀ་རོལ་ཐྀར(Gibraltar)ལ་བྲོས་བྱོལ་དུ་མི་འགྲོ་ཀ་མེད་བྱུང་། ཁོ་
རང་དེ་གར་དངུལ་ཆད་བྱུང་བ་ན་དབྱིན་ཇི་པ་ཞིག་དང་ཉོ་ཚོང་ཐེངས་གཅིག་བྱས་ཏེ་
བཀག་སྡོམ་དངོས་རྫས་མང་པོ་ཞིག་ལྐོག་འདྲེན་བྱེད་པར་བརྩམས། ཁོས་འཆར་གཞི་དེ་
མི་གཞན་ཞིག་ལ་བཤད་པ་ན་དེས་ཁོ་རང་གཡོ་འཚོང་བྱས་སོང་། འགག་སྒོའི་ལས་མི་
རྣམས་ཀྱིས་ཁོ་རང་འགྲོ་སའི་ལམ་ཐིག་རྟོགས་པས་ལམ་བར་དུ་འཇབ་རྒོལ་བྱས་ཤིང་
ཁལ་དྲེལ་ཚང་མ་ཕྲོགས། འོན་ཀྱང་ཁོས་རང་དགར་མ་བཞག་པར་དྲག་འཐབ་བྱས་ཏེ་
འགག་སྒོའི་ལས་མི་མང་པོ་བསད། དེ་ནས་བཟུང་ཁོ་ལ་འཚོ་ཐབས་གཞན་མེད་པར་གྱུར་
པས་ཇག་ལས་ལ་མི་བརྟེན་ཀ་མེད་བྱུང་།
བསམ་པ་བཟང་ན་ས་དང་ལམ་ཡང་བཟང་ཞེས་པ་ལྟར་ཁོ་ལ་ད་ལྟའི་བར་དུ་བགེགས་
དང་བར་ཆད་ཅི་ཡང་བྱུང་མེད། གཞུང་ཕྱོགས་ཀྱིས་ཁོའི་སྲོག་ལེན་ཐུབ་ན་བྱ་དགའ་སྟེར་
ཞིང་མཁར་སྒོ་ཐམས་ཅད་དུ་བརྡ་སྦྱོར་སྤེལ་ཏེ་ཁོའི་བྱད་གཟུགས་བཀོད་ནས་འཛིན་
བཟུང་བཀའ་རྒྱ་བསྒྲགས། སུ་ཞིག་གིས་ཁོ་རང་སྤྲོད་ཐུབ་ན་ཤི་གསོན་གང་ཡིན་ཡང་། ཐ་
ན་ཁོའི་རོགས་པ་ཞིག་ཡིན་ཡང་རི་ཡཱར(riyal)'བརྒྱད་སྟོང་གི་བྱ་དགའ་སྟེར་ངེས། འོན་
ཀྱང་ཧོ་སེ•མ་རི་ཡཱ་སྔར་བཞིན་ཁྲིམས་འོག་ཏུ་མ་ཚུད་པར་ཁོས་མུ་མཐུད་དུ་རང་ཉིད་
ཀྱི་ཉེན་ཁའི་འཚོ་ཐབས་དེར་བརྟེན་ཏེ། ཕོར་ཐིའུ་ཀལ་གྱི་མཐའ་མཚམས་དང་མུར་སི་
ཨ(Murcia)རྒྱལ་ཕྲན་སོགས་སུ་འགུལ་སྐྱོད་བྱེད་བཞིན་ཡོད། ཁོ་ལ་ལག་རོགས་མང་པོ་
མེད་ཀྱང་ཐམས་ཅད་བློ་སེམས་དཀར་ཞིང་ཚམ་ཚོམ་བྲལ་བ། ཉམས་སད་ཡུན་རིང་ཐེབས་
པ་ཤ་སྟག་ཡིན། ཉིན་ཞིག་ཁོས་དངོས་སུ་མི་བཅུ་གཉིས་བདམས་ཏེ་ཅ་ཆིན་མགྲོན་ཁང་
དུ་ཁོ་རང་འཛིན་དུ་མངགས་པའི་རྒྱལ་སྲུང་དང་བླངས་དམག་བདུན་ཅུ་ཡོད་པར་འཇབ་
རྒོལ་བྱས་ཤིང་། ཚང་མའི་ལག་གི་མཚོན་ཆ་བླངས་རྗེས་དྲེལ་གཉིས་དེད་དེ་ཕྱིར་རི་ཁྲོད་
དུ་ཕྱིན། དྲེལ་རྒྱབ་ལ་མེ་མདའ་རྒྱ་གླིང་ཁ་བདུན་ཅུ་བཀལ་ཡོད་ལ། དེ་ནི་དགྲ་ལག་ནས་
ཐོབ་པའི་དངོས་རྫས་རྐྱང་རྐྱང་རེད།
ཁོའི་འཕོང་རྩལ་སྐྱེན་པའི་སྐོར་གྱི་ཟེར་སྒྲོས་ཤིན་ཏུ་མང་། རྟ་ཕོ་བང་གིས་རྒྱུག་
སྐབས་ཁོས་རྟ་གོང་ནས་མེ་མདའ་བརྒྱབ་ན་གོམ་པ་བརྒྱ་དང་ལྔ་བཅུའི་མཚམས་ཀྱི་སྐྱུ་
རུའི་ཤིང་གི་གཞུང་རྟར་མེ་མདས་ཕོག་ཐུབ། ཁོའི་འཕོང་རྩལ་སྐྱེན་པོ་ཡིན་ཚུལ་དང་
བདེན་དོན་གྱི་ཆེད་དུ་ཕངས་སེམས་མེད་ཚུལ་སྐོར་ནི་གཤམ་གསལ་གྱི་གཏམ་རྒྱུད་འདི་
ལས་ཟུར་ཙམ་རྟོགས་ཐུབ།
དམག་དཔོན་ཁ་སྀ་ཐྀ་རོ(Castro)ནི་དཔའ་མཛངས་གཉིས་ལྡན་གྱི་དམག་དཔོན་
ཞིག་ཡིན་ལ། བཤད་སྲོལ་ལྟར་ན་ཁོས་ཇག་པ་ཚར་གཅོད་བྱེད་པ་ནི་སྒེར་གྱི་དགྲ་ཤ་ལེན་
འདོད་ཡིན་ལ། དུས་མཚུངས་སུ་དམག་མིའི་འོས་འགན་སྒྲུབ་པའང་ཡིན་སྐད། ཉིན་ཞིག་
ཁོས་མྱུལ་ཞིབ་པའི་ས་ནས་ཉིན་ག་གེ་མོར་ཧོ་སེ‘མ་རི་ཡཱ་དབེན་གནས་ཀྱི་གྲོང་ཚོ་ཞིག་
ཏུ་དགའ་རོགས་ལ་ཐུག་པར་འགྲོ་རྒྱུ་ཡིན་པ་ཤེས་རྟོགས་བྱུང་། ཉིན་དེར་སླེབས་པ་ན། ཁོ་
རང་རྟ་ཕོར་བཅིབས་ཏེ་ལམ་ལ་ཆས་ཤིང་མངའ་འོག་ཏུ་རྟ་དམག་བཞི་ལས་ཁྲིད་མེད་དེ།
དམག་དཔུང་དྲངས་ན་འདྲོགས་སློང་བར་དོགས་པས་རེད། འོན་ཀྱང་ཁོས་ཇི་ལྟར་སེམས་
ཆུང་བྱས་ཏེ་གསང་རྒྱ་བསྡམས་ནའང་ཧོ་སེ•མ་རི་ཡཱས་ཤེས་ཟིན། ཁ་སྀ་འྀ་རོ་ཉག་ག་དོག་
མོ་ཞིག་བརྒལ་ཏེ་ཇག་པའི་མཛའ་མོ་ཡོད་སའི་གྲོང་ཚོ་སྟེ་ལུང་མཐིལ་དུ་འབབ་སྐབས།
གློ་བུར་དུ་འགྲམ་ཟུར་ནས་སྐྱ་མི་བཅུ་གཉིས་མངོན་བྱུང་། ཉག་ག་ནི་ཁོ་རང་ཕྱིར་འཐེན་
བྱེད་སའི་འགྲོ་ལམ་གཅིག་པུ་དེ་ཡིན་མོད། འོན་ཀྱང་ཉག་ག་ལ་སྐྱ་མི་དེ་དག་ཁོ་རང་ལས་
ཀྱང་བར་ཐག་ཉེ་པོ་ཡོད། རྟ་དམག་དག་གིས་ད་ཐེངས་འཆི་བ་ལས་འོས་མེད་དོ་སྙམ་པ་
ན། ཇག་པའི་རུ་དཔུང་གི་ནང་ནས་རྟ་རྐྱང་དམར་ཞོན་པ་ཞིག་ཚུར་བརྒྱུགས་ཡོང་སྟེ་ཁ་སྀ་
ཡྀ་རོ་དང་བར་ཐག་གོམ་པ་བརྒྱའི་མཚམས་སུ་རྟ་ཁ་བསྒགས་ནས་སྐད་གསང་མཐོན་པོས་
འདི་སྐད་སྨྲས། “ཧོ་སེ•མ་རི་ཡཱ་འཛིན་འདོད་པ་སྟོང་བསམ་ཡིན། དམག་དཔོན་ཁ་སྀ་ཡྀ་
རོ་ལགས། ཁྱོད་ཀྱིས་ང་གཞུང་ཕྱོགས་ལ་སྤྲོད་པར་འདོད་དམ། ངས་ཁྱོད་ལ་འོས་མེད་ཀྱི་
དོན་གང་ཞིག་བྱས་པ་རེད། སྤྱིར་ན་ངས་ཁྱོད་རང་བསད་ཆོག་མོད། འོན་ཀྱང་ད་ལྟ་དཔའ་
མཛངས་གཉིས་ཀྱི་མི་མང་པོ་མེད་པས་ངས་ཁྱོད་གུ་ཡངས་སུ་བཏང་བ་ཡིན། ངས་ཁྱོད་ལ་
དྲན་རྟེན་ཞིག་སྟེར། རྗེས་སུ་མཇལ་ཡོང་། འོན་ཀྱང་རབ་ཡིན་ན་གཟུར་ཏེ་མི་འཕྲད་པར་
གྱིས། ངས་ཁྱོད་ཀྱི་དམག་ཞྭ་ལ་མེ་མདས་ཐེངས་གཅིག་རྒྱག” ཁོས་དེ་ལྟར་བཤད་ཞོར་
བསྡིགས་ཁུང་སྤྲད་དེ་མེ་མདས་ཐེངས་གཅིག་བརྒྱབ་པས་ཁ་སྀ་འྀ་རོའི་ཞྭ་མོ་ཕིགས་པ་
ན། དེས་རྟ་ཁ་ཕྱིར་བསྐོར་ནས་རྟ་དམག་རྣམས་ཁྲིད་དེ་མགྱོགས་མྱུར་ངང་ཕྱིར་ཆས་སོང་།
གཤམ་གསལ་ནི་ཁོ་ལ་གུས་ལུགས་ལྡན་ཚུལ་གྱི་དཔེ་མཚོན་གཞན་ཞིག་ཡིན།
ཨན་ཏུའུ་ཡ་ཨེར "གྱི་ཉེ་སར་ཞིང་བདག་ཚང་ཞིག་གིས་གཉེན་སྟོན་བྱེད་བཞིན་ཡོད།
གྲོགས་པོ་དང་གཉེན་ཉེ་སོགས་ཀྱིས་མག་གསར་དང་བག་གསར་ལ་བཀྲ་ཤིས་རྟེན་འབྲེལ་
ཞུས་ཚར་ཏེ་ཀུན་གྱིས་གསོལ་སྟོན་ལ་རོལ་བཞིན་ཡོད། གསོལ་སྟོན་དེ་བསེ་ཡབ་སྡོང་པོ་
ཞིག་གི་འོག་ཏུ་བཤམས་ཤིང་མི་རྣམས་ཀྱི་གདོང་ལ་སྤྲོ་བས་ཁེངས། མཐའ་འཁོར་དུ་མེ་
ཏོག་མོ་ལི་རྣམ་པར་བཞད་ཅིང་ཚ་ལུ་མའི་སྡོང་པོ་ལ་འབྲས་བུ་ཁུར་དུ་ལྕི། སྣ་ཚོགས་ཟས་
ཀྱི་སྡེར་ཁ་མང་ཞིང་རྨད་དུ་བྱུང་བས་ཅོག་ངོས་ཀྱང་ཀོང་ཀོང་དུ་གྱུར་ཡོད། མེ་ཏོག་གི་དྲི་
བསུང་དང་ཟས་མཆོག་གི་དྲི་ཞིམ་ལྷན་དུ་བསྲེས་པས་མི་སེམས་རབ་ཏུ་འགུགས། སྐབས་
དེར་ཁང་ཁྱིམ་དང་བར་ཐག་མི་རིང་བའི་མདའ་རྒྱང་གང་གི་མཚམས་སུ་ནགས་ཚལ་
ཞིག་ཡོད་པ་དེ་ལས་སྐྱ་མི་ཆ་མེད་ཅིག་ཚུར་སླེབས་བྱུང་། མི་དེ་བདེ་རྩལ་འཁྱུག་པོའི་ངང་
རྟ་ལས་བབས་ཤིང་ལག་བརྡ་བསྟན་ནས་མི་རྣམས་ལ་འཚམས་འདྲི་ཞུས་རྗེས་ཞོན་རྟ་རྟ་
རའི་ནང་དུ་ཁྲིད་སོང་། དྲང་མོར་བཤད་ན་མགྲོན་པོ་རྣམས་ནི་སྔ་མོ་ནས་སླེབས་ཚར་མོད།
འོན་ཀྱང་སི་ཕེན་དུ་ལམ་འགྲོ་པ་སུ་ཞིག་ཡིན་ཡང་སྟོན་མོར་བསུ་ངེས་ཡིན་པས། གྱོན་
གོས་ལ་བརྟགས་ན་ཐོབ་ཐང་ཅན་ཞིག་ཡིན་པ་འདྲ་བའི་མི་ཆ་མེད་འདི་དེ་ལས་ཀྱང་སྨོས་
མ་དགོས།དེ་བས་མག་གསར་མྱུར་མོར་སོང་སྟེ་ཁོ་རང་སྟོན་མོར་བསུས་པ་རེད།
ཀུན་གྱིས་ངག་དམའ་མོས་མི་ཆ་མེད་དེ་སུ་ཡིན་ཚུལ་སྐོར་གླེང་སྐབས། གཉེན་སྟོན་
ལ་ཞུགས་པའི་ཨན་ཏུའུ་ཡ་ཨེར་གྱི་གཞུང་དཔང་པ་དེའི་གདོང་མདོག་གློ་བུར་དུ་འགྱུར་
ཏེ་བེམ་པོ་ཞིག་དང་འདྲ། ཁོ་རང་བག་གསར་གྱི་འཁྲིས་སུ་བསྡད་འདུག་ལ་སྐབས་དེར་
ཡར་ལངས་གྲབས་བྱས་མོད། འོན་ཀྱང་རྐང་པའི་རྩ་རྒྱུས་ལྷོད་དེ་པུས་མོའི་མཚམས་ནས་
གུག མགྲོན་པོའི་ནང་གི་སྔོན་ཆད་ལྐོག་ཚོང་རྒྱག་མྱོང་མཁན་ཞིག་བག་གསར་གྱི་གམ་
དུ་བཅར་ཏེ་མོ་ལ་འདི་སྐད་བཤད། “མི་འདི་ནི་ཧོ་སེ•མ་རི་ཡཱ་རེད། ང་འཕྱུགས་མེད་ན་ཁོ་
རང་ཡོང་དོན་ཡག་པོ་མིན་པ་འདྲ། ཁོའི་དམིགས་ཡུལ་ནི་གཞུང་དཔང་པ་རེད། ད་ཅི་བྱ།
གཞུང་དཔང་པ་འབྲོ་རུ་འཇུག་དགོས་སམ།” “མིན། ཧོ་སེ“མ་རི་ཡཱས་ཅང་མི་འགོར་བར་
ཁོའི་རྗེས་ཆོད་ངེས།" “འོ་ན་ཇག་པ་དེ་འཛིན་དགོས་སམ།" “འོན་ཀྱང་ཁོའི་རོགས་
ཟླ་རྣམས་ཉེ་འདབས་ན་ཡོད་པ་ཁོ་ཐག་ཡིན། ད་དུང་ཁོའི་རྐེད་ལ་མེ་མདའ་བཏགས་འདུག
གློ་གྲི་ཡང་བཟུང་འདུག” “འོན་ཀྱང་སྐུ་ཞབས་གཞུང་དཔང་པ་ལགས། ཁྱེད་ཀྱིས་ཁོ་ལ་
ཅི་ཞིག་བྱས་སོང་།” “ཨེ། ཅི་ཡང་བྱས་མེད། ངོ་མ་མེད།” འོན་ཏེ། མི་ཞིག་གིས་ཤབ་ཤུབ་
ཏུ་སྨྲས་པ་ལྟར་ན། ཟླ་གཉིས་ཀྱི་སྔོན་ལ། གཞུང་དཔང་པས་ཞིང་བདག་ལ་གལ་སྲིད་ཧོ་
སེ•མ་རི་ཡཱ་ཡོང་སྟེ་བཏུང་བྱ་བསླང་ན། རྒུན་ཆང་གི་ནང་དུ་དུག་ནག་སྤར་མོ་གང་ཐོབས་
ལ་བྱིན་ཞེས་བཤད་པ་རེད།
ཚང་མས་ཤབ་ཤུབ་ཏུ་ལབ་གླེང་སྣ་ཚོགས་བྱེད་པ་ལས་ད་དུང་ཤ་ཆང་གི་སྡེར་ཁ་
ལ་ལག་པས་རེག་ཙམ་ཡང་བྱས་མི་འདུག གློ་བུར་དུ་མི་ཆ་མེད་དེ་སླེབས་བྱུང་ལ་མག་
གསར་ཁོའི་རྗེས་སུ་འབྲངས་འདུག ཚོད་དཔག་བྱེད་དགོས་དོན་མེད་དེ་ཧོ་སེ•མ་རི་ཡཱ་
ཡིན་པར་གཏན་ཁེལ་བྱ་ཆོག ཁོ་རང་ཚུར་ཡོང་ཞོར་དུ་གཞུང་དཔང་པ་ལ་ཕུར་ཚུགས་
སུ་ཐེངས་གཅིག་བལྟས་པས་དེ་ཉིད་འདར་ནད་བྱུང་བ་ལྟར་འདར་སིག་སིག་བྱེད། དེར་
མཐུད་ཁོས་གྲུང་ཤ་དོད་པོས་བག་གསར་ལ་གུས་འདུད་ཅིག་ཞུས་རྗེས། མོའི་གཉེན་སྟོན་
ཐོག་ཞབས་བྲོ་འཁྲབ་རྒྱུའི་ཆོག་མཆན་ཞུས། བག་གསར་གྱིས་དེ་འཕྲལ་དུ་ཆོག་པའི་བརྡ་
ལན་བྱིན་པར་མ་ཟད་ད་དུང་བཙན་ཚུགས་ཀྱིས་འཛུམ་མདངས་བསྟན། དེ་ནས་ཧོ་སེ•མ་
རི་ཡཱས་རྐུབ་བཀྱག་ཅིག་ཁྱེར་ཡོང་སྟེ་ཅོག་ཙེ་འགྲམ་དུ་བཞག་ཅིང་། འཛེམ་དོགས་ཅི་
ཡང་མེད་པར་བག་གསར་གྱི་འཁྲིས་སུ་བསྡད་བྱུང་ལ་ཏག་ཏག་གཞུང་དཔང་པ་དང་བག་
གསར་གྱི་དཀྱིལ་རེད། ངོ་མདངས་ལ་བལྟས་ན་གཞུང་དཔང་པ་ནི་དྲན་མེད་དུ་བརྒྱལ་ཨེ་
འགྲོ་སྙམ་པ་ཞིག་ཏུ་འདུག
དེར་ཡོད་ཚང་མས་ཟས་ལ་རོལ་མགོ་བརྩམས་བྱུང་ལ། ཧོ་སེ•མ་རི་ཡཱས་བག་གསར་
ལ་ལྷག་བསམ་དག་པས་ལྟ་སྐྱོང་དང་བསྙེན་བཀུར་བྱས། རྒུན་ཆང་རྩེ་གྲ་འཐུང་བའི་དུས་
སུ་སླེབས་པ་ན། བག་གསར་གྱིས་མོན་ཐིལ་ལཱའི(Montilla)'lརྒུན་ཆང་ཕོར་བ་གང་
བཏེགས(ངས་བལྟས་ན་རྒུན་ཆང་འདི་སེ་ལེ་སྀའི་རྒུན་ཆང་དཀར་པོ2 ལས་ཀྱང་ཞིམ)
ཏེ། མཆུ་སྒྲོས་རེག་ཙམ་བྱས་རྗེས་ཇག་པ་ཕོ་རྒོད་དེར་ཕུལ། འདི་ནི་ཟ་མ་ཟ་སྐབས་བདག་
པོས་མགྲོན་པོར་གུས་ཞབས་བྱེད་སྟངས་ཤིག་སྟེ “མཛའ་བརྩེའི་ཆང་འདྲེན” ཟེར། ཡིད་
ཕངས་པ་ཞིག་ལ་མཐོ་རིམ་མི་སྣའི་བར་དུ་ལུགས་སྲོལ་འདི་ཉམས་ཟིན་ལ། ཡུལ་འདི་
དང་གཞན་གང་ཡིན་རུང་ཁོ་ཚོས་མི་རིགས་ཀྱི་སྲོལ་རྒྱུན་ཚང་མ་བརྗེད་ཚར་འདུག
ཧོ་སེ•མ་རི་ཡཱས་ཆང་ཕོར་ཚུར་བླངས་ཏེ་བག་གསར་ལ་སེམས་པ་རྣམ་དག་གིས་
བཀའ་དྲིན་ཞུས་པར་མ་ཟད། ཁོ་རང་གཡོག་འཁོར་ཞིག་ཡིན་པའི་འདུ་ཤེས་བཟུང་སྟེ་
ལས་ཆེ་མ་ཆུང་གསུམ་གང་ཞིག་བཅོལ་ཡང་སྲི་ཞུ་སྒྲུབ་ངེས་ཡིན་ཞེས་སྨྲས།
དེ་ནས་བག་གསར་གྱིས་སྐྲག་སྐྲག་འདར་འདར་ངང་མགོ་བོ་བསྒུར་ཏེ་འཁྲིས་ཀྱི་
འཇིགས་སུ་རུང་བའི་འདུག་གྲོགས་དེའི་རྣ་རྩར་འདི་ལྟར་བཤད། “ཁྱེད་ཀྱིས་ང་ལ་བཀའ་
དྲིན་ཐེངས་གཅིག་བསྩལ་ན་ཆོག་གམ།”
“ཐེངས་སྟོང་ཡིན་ཡང་ཆོག” ཧོ་སེ•མ་རི་ཡཱས་སྐད་མཐོན་པོས་དེ་སྐད་སྨྲས།
“ཁྱེད་རང་ཡོང་དོན་ཡག་པོ་མིན་པ་འདྲ། འོན་ཀྱང་ངས་ཁྱེད་ལ་ཞུ་བ་བྱེད། ཁྱེད་
ཀྱིས་གནག་སེམས་ཐམས་ཅད་དོར་ཅིག ངའི་ཁ་ངོར་ལྟོས་ལ་དགྲ་བོར་གུ་ཡངས་གནང་
རོགས། ངའི་གཉེན་སྟོན་ཐོག་དོན་རྐྱེན་མི་བཟོ་རོགས། ཁྱེད་ཀྱིས་ང་ལ་ཁས་ལོངས།”
“གཞུང་དཔང་པ།” ཧོ་སེ∶མ་རི་ཡཱས་ཁ་ཚུར་འཁོར་ཏེ་འདར་སིག་སིག་བྱེད་
བཞིན་པའི་ཁྲིམས་ལུགས་ལས་རིགས་ཀྱི་མི་སྣ་དེར་འདི་ལྟར་བཤད། “ཁྱོད་ཀྱིས་ད་རུང་
སྐུ་ལྕམ་འདིར་བཀའ་དྲིན་མི་ཞུའམ། གལ་སྲིད་མོ་མིན་ན་ཁྱོད་ཀྱི་ཕོ་བའི་ནང་གི་ཟ་མ་
འདི་ཞུ་རག་བར་དུ་ངས་ཁྱོད་རང་བསད་ཟིན། ད་ནི་ཁྱོད་ཀྱང་སྐྲག་མི་དགོས། ངས་ཁྱོད་ལ་
གནོད་འཚེ་ཅི་ཡང་མི་བྱེད།” དེར་མཐུད་ཁོས་གཞུང་དཔང་པར་ཆང་ཕོར་བ་གང་བླུགས་
ཏེ་དགོད་ཙམ་བྱས་ནས་སླར་ཡང་འདི་སྐད་བཤད། “ཨེ། གཞུང་དཔང་པ་ལགས། ངའི་
བདེ་ཐང་གི་ཆེད་དུ་གཙང་བཞེས་གནོང་དང་། དུག་མེད་པའི་ཆང་འདི་ཞིམ་པོ་འདུག”
ཉམ་ང་བའི་གཞུང་དཔང་པ་ནི་རྒྱ་ཁབ་བརྒྱ་དུས་གཅིག་ལ་མིད་པ་ལྟར་འདུག
“ཝེ། བྱིས་པ་ཚོ།” ཕོ་རྒོད་དེས་འདི་ལྟར་བཤད། “སྤྲོ་དགའི་དཔལ་ལ་རོལ་ཅིག
བག་གསར་བཀྲ་ཤིས་པར་གྱུར་ཅིག” སྐད་ཆ་བཤད་ཚར་མ་ཐག་ཧར་ལངས་ཤིག་བྱས་
ནས་དེ་འཕྲལ་དུ་པི་ཝང་ཞིག་བཙལ་ཡོང་རྗེས། མག་གསར་དང་བག་གསར་གཉིས་ལ་
ཐོལ་བྱུང་གི་གཞས་ཤིག་བཏང་བྱུང་།
གང་ལྟར་གཉེན་སྟོན་གྱི་དུས་སྨད་དང་ཞབས་བྲོའི་འཁྲབ་སྟོན་གྱི་སྐབས་སུ་ཁོའི་བྱེད་
སྟངས་ནི་དེ་འདྲའི་དགའ་འོས་པ་ཞིག ཐ་ན་བུད་མེད་རྣམས་ཀྱིས་ཀྱང་འདི་འདྲའི་བག་
ཕེབས་པའི་གཞོན་ནུ་ཕུལ་བྱུང་ཞིག་མ་འོངས་པར་འགག་གསོད་ཤིང་སྒྲོམ་གྱི་སྟེང་དུ་འགྲོ་
དགོས་པར་བསམ་ནས་མིག་མཐར་མཆི་མ་འཁོར། འོན་ཀྱང་ཁོས་ནི་བྲོ་འཁྲབ། གཞས་
བཏང་། ཚང་མར་མཛའ་བརྩེས་འབྲེལ་འདྲིས་བྱས། ནམ་གུང་གི་དུས་སུ། ལོ་བཅུ་གཉིས་
ཅན་གྱི་བུ་མོ་ཆུང་ཆུང་གྱོན་གོས་ཧྲལ་ཧྲུལ་གྱོན་པ་ཞིག་ཧོ་སེ•མ་རི་ཡཱའི་གམ་དུ་བཅར་ཏེ་
བྷོ་ཧེ་མི་ཡའི་སྐད་ཀྱིས་ཚིག་འགའ་བཤད་པ་ན། ཧོ་སེ•མ་རི་ཡཱས་སྔངས་འདར་ཞིག་བྱས་
ཏེ་རྟ་རའི་ནང་དུ་བརྒྱུགས་ཤིང་མྱུར་སྟབས་ཀྱིས་རྟ་ཕོ་ཕྱིར་ཁྲིད་ཡོང་། དེ་ནས་རྟ་ཁ་འཐེན་
ཏེ་བག་གསར་གྱི་ཕྱོགས་སུ་སོང་ནས་མོར་འདི་ལྟར་བཤད། “བདེ་མོ་བྱོས། ངའི་སེམས་
ནང་གི་བྱིས་པ། ཁྱེད་ཀྱི་གམ་དུ་བསྐྱལ་བའི་དུས་སྐབས་འདི་ངས་ནམ་ཡང་བརྗེད་མི་སྲིད།
འདི་ནི་ང་ལ་མཚོན་ན་ལོ་མང་པོའི་རིང་ཆེས་བདེ་སྐྱིད་ལྡན་པའི་དུས་སྐབས་ཤིག་རེད།
ཁྱེད་ཀྱིས་ཉམ་ང་བའི་མི་འདིའི་སེམས་མཚོན་བྱེད་འདི་ལེན་རོགས། གལ་ཏེ་དཔེ་སྲིད་
པ་ཞིག་ཡིན་ན་ངས་ཁྱེད་ལ་གསེར་གྱི་གཏེར་ཁ་ཞིག་འབུལ་བར་འདོད།” ཁོས་སྐད་ཆ་
བཤད་ཞོར་དུ་སོར་གདུབ་སྙིང་རྗེ་བོ་ཞིག་ཕུལ།
“ཧོ་སེ“མ་རི་ཡཱ།” བག་གསར་གྱིས་སྐད་གསང་མཐོན་པོས་འདི་ལྟར་བཤད། “གལ་
ཏེ་ངེད་ཚང་ལ་ཅོང་རྡོག་གཅིག་མ་གཏོགས་མེད་ནའང་དེའི་ཕྱེད་ཀ་ཁྱོད་ལ་དབང་ངེས།"
ཕོ་རྒོད་དེས་མགྲོན་པོ་རེ་རེར་ལག་འཇུ་བྱས་ཤིང་ཐ་ན་གཞུང་དཔང་པར་ཡང་ལག་
འཇུ་བྱས་པ་དང་བུད་མེད་མགྲོན་པོ་ཡོངས་ལ་འཐམ་འཁྱུད་བྱས། དེ་ནས་རྟ་ལ་ཞོན་ཏེ
ཕྱིར་རི་ལ་ཆས་སོང་། སྐབས་འདིར་སླེབས་པ་ན། གཞུང་དཔང་པས་ད་གཟོད་སེམས་བདེ་
མོས་དབུགས་འབྱིན་ཐུབ་སོང་། ཆུ་ཚོད་ཕྱེད་ཀ་ཙམ་འགོར་རྗེས་སྡེ་དམག་རུ་ཁག་ཅིག་
འབྱོར་བྱུང་། འོན་ཀྱང་ཀུན་གྱིས་ཁོ་ཚོས་འཚོལ་བའི་མི་དེ་མཐོང་མ་སོང་ཞེས་བཤད་
སི་ཕེན་གྱི་མི་དམངས་རྣམས “དཔའ་རྟུལ་བཅུ་གཉིས” བརྗོད་བྱར་བྱས་པའི་དུང་
བརྗོད་སྙན་ངག་དེར་རྒྱུས་མངའ་ཡོད་ཅིང་། ཁོ་ཚོས་རེ་ནོད•དྷེ•མོན་ཐོ་པན(Renaud de
Montauban)ལ་དཔའ་བོའི་བསྟོད་གླུ་འབུལ་བ་རེད། དེ་བས་སྙིགས་དུས་འདི་ལ་དཔའ་
རྟུལ་རྣམས་ཀྱི་དཔའ་བོའི་རང་གཤིས་བསྐྱར་མངོན་བྱེད་ཐུབ་པའི་མི་སྣ་ཞིག་ལ་སྤྲོ་སྣང་
འཕེལ་བ་སྨོས་མ་དགོས། ཚང་མས་ཧོ་སེ“མ་རི་ཡཱར་དགའ་མོས་དང་ཡིད་ཆེས་བྱེད་པར་ད་
དུང་རྒྱུ་རྐྱེན་གཞན་ཞིག་ཡོད་དེ། ཁོ་ནི་དྲང་བདེན་གྱི་ཆེད་དུ་གཏོང་ཕོད་ཆེ་ལ། ཁོས་ལས་
སླ་མོས་དངུལ་འཚོལ་ཐུབ་ཅིང་དཀའ་ངལ་ཅན་གྱི་མི་ལ་འཕྲད་ན་སེར་སྣ་གཏན་ནས་མི་
བྱེད། གོ་ཐོས་ལྟར་ན། དབུལ་པོ་རྣམས་ཀྱིས་རོགས་སྐྱོར་གནང་བའི་རེ་བ་བཏོན་ཚེ་རྟག་ཏུ
གཏོང་ཕོད་ཆེན་པོས་རྒྱུ་དངོས་བཏོན་ནས་རོགས་རམ་བྱེད་སྐད།
དྲེལ་པ་ཞིག་གིས་ང་ལ་བཤད་པ་ལྟར་ན། ཐེངས་ཤིག་ཁོས་རང་གི་དྲེལ་རྒན་བོར་
སོང་ལ། དེ་ནི་ཁོའི་འཚོ་རྟེན་གཅིག་པུ་ཡིན་པས་བགའ་དལ་ལཱ་ཝིར་གཙང་པོའི་ནང་དུ་
ལྕེབས་འདོད་ཀྱི་སྡུག་བསྔལ་སྐྱེས། གློ་བུར་དུ། མི་ཆ་མེད་ཅིག་གིས་ནང་དུ་གསེར་སྲང་
གང་དང་ཕྱེད་ཀ་ལྷག་ཡོད་པའི་སྒམ་ཆུང་ཞིག་ཁོའི་ཆུང་མའི་ལག་ཏུ་སྤྲད་པ་རེད། ཁོས་
དེ་ནི་ཧོ་སེ“མ་རི་ཡཱའི་ལེགས་སྐྱེས་ཡིན་པར་གཏན་ཁེལ་བྱས་ཡོད་དེ། ཉིན་ཞིག་ཧོ་སེ•མ་
རི་ཡཱ་སྡེ་དམག་གིས་དེད་དེ་འཛིན་ལ་ཉེ་སྐབས། ཁོས་ཕོ་རྒོད་དེར་ལམ་བསྟན་ཏེ་འབྲོ་རུ་
བཅུག་པ་ཡིན་ཟེར།
འཕྲིན་ཡིག་རིང་མོ་འདིའི་མཇུག་མ་རྫོགས་གོང་དུ། ངས་ད་དུང་ཕོ་རྒོད་འདིས་
བསྒྲུབས་པའི་དོན་བཟང་གཞན་ཞིག་བཤད་དགོས།
གྷམ་པི་རོ• དྷེ•ཨ་ལེ་ཎ་སྀའི་གྲོང་མཐའ་རུ་སིལ་འཚོང་པ་དབུལ་པོ་ཞིག་གིས་སྐྱུར་
ཁུའི་ཁལ་བཀལ་ཏེ་གྲོང་ཁྱེར་ནང་དུ་འགྲོ་བཞིན་ཡོད། ཁོས་ཡུལ་དེའི་ལུགས་སྲོལ་ལྟར་
སྐྱུར་ཁུ་ལུག་གྲོད་ནང་དུ་བླུགས་རྗེས་ལྟོགས་ནས་ཤ་རིད་ཅིང་སྤུའང་ལྷུང་འདུག་པའི་བོང་
བུ་ཞིག་ལ་བཀལ་ཡོད། སྐྱུར་ཁུ་འཚོང་བའི་སིལ་འཚོང་པ་དེ་ལམ་ཕྲན་དོག་མོ་ཞིག་ཏུ་མི་
ཆ་མེད་ཅིག་ལ་འཕྲད་ཅིང་གྱོན་གོས་ལ་བལྟས་ན་རྔོན་པ་ཞིག་ལོས་ཡིན་སྙམ་འགྲོ། བོང་
བུ་མཐོང་མ་ཐག་མི་དེས་ཧབ་ཆ་རྒྱག་བཞིན་འདི་སྐད་བཤད། “སྤུན་ཟླ། བོང་བུ་འདི་ཅི་
འདྲའི་རིད་པ་ལ། ཁྱེད་ཀྱིས་འདི་ཁྲིད་དེ་རོལ་རྩེད་རབ་དགའི་དུས་ཆེན་ལ་ཞུགས་འདོད་
དམ།” ཁོས་སྐད་ཆ་བཤད་ཚར་རྗེས་མཚམས་ཆད་མེད་པར་གད་མོ་བགད་བྱུང་།
“སྐུ་ཞབས་ལགས།” གནོང་ཐོག་ཏུ་ཁེལ་བའི་དྲེལ་པ་དེས་ཡ་ང་བའི་ཚུལ་གྱིས་འདི་
ལྟར་སྨྲས། “བྱོལ་སོང་འདིར་ཕྱི་ནས་བལྟས་ན་བཙོག་ཀྱང་ངའི་འཚོ་བ་ཐམས་ཅད་འདི་ལ་
བརྟེན་དགོས། ང་ནི་དབུལ་ཕོངས་ཤིག་ཡིན་པས་བོང་བུ་གཞན་ཞིག་ཉོ་བའི་དངུལ་མེད།"
“ཅི་རེད།” མི་དེས་སྐད་མགོ་མཐོ་རུ་བཏེགས་ནས་འདི་ལྟར་བཤད། “ཁྱོད་ཀྱི་
བོང་བུ་ངན་ངོན་འདི་མུ་གེར་མ་བསད་ན་ཡིད་མི་ཚིམ་པ་ཨེ་རེད། ཡིན་ཡང་ད་ནི་གཟའ་
འཁོར་གཅིག་གི་ཚེ་མ་གཏོགས་མི་འདུག” མི་དེས་ཁོ་ལ་ལྗིད་ཏིག་ཏིག་གི་ཁུག་མ་ཆུང་
ཆུང་ཞིག་སྟེར་ཞོར་འདི་སྐད་སྨྲས། “འདི། རྒན་པོ་ཉྀ་རེ་རཱ་ཡིས་དྲེལ་མཆོག་ཏུ་གྱུར་པ་
ཞིག་འཚོང་གྲབས་འདུག་སྟེ་རི་ཡཱར་ཆིག་སྟོང་ལྔ་བརྒྱ་ཡིན་ཟེར། འདི་ན་དངུལ་དེ་ཙམ་
ཡོད། ཁྱོད་དེ་རིང་སོང་ལ་ཉོས་ཤིག འཕྱི་མི་རུང་། རིན་གོང་ཡང་གཏམ་མི་དགོས། གལ་
སྲིད་སང་ཉིན་ངས་ད་རུང་ཁྱོད་ཀྱིས་བོང་བུ་ངན་ངོན་འདི་ཁྲིད་ནས་འགྲོ་བ་མཐོང་ཚེ།
ངས་བོང་བུ་འདི་དང་ཁྱོད་གཉིས་མཉམ་དུ་གཡང་རོང་དུ་འཕེན་ངེས། ང་ཧོ་སེ•མ་རི་ཡཱ་ཁ་
དན་ཚིག་ལ་གནས་པ་ཞིག་ཡིན།”
བོང་བུ་འདེད་མཁན་དེས་ལག་ཏུ་ཁུག་མ་བཟུང་ནས་དེ་གར་འགྲེང་སྟེ་རྨི་ལམ་མིན་
ནམ་སྙམ། ཏག་ཏག་རི་ཡཱར་ཆིག་སྟོང་ལྔ་བརྒྱ་འདུག་ལ་ཁོས་ཧོ་སེ•མ་རི་ཡཱ་ནི་ཁ་བཤད་
ལག་ལེན་དུ་འདེབས་མཁན་ཞིག་ཡིན་པ་རྟོགས་པས་དེ་འཕྲལ་དུ་ཉྀ་རེ་རཱ་ཚང་ལ་སོང་སྟེ་
རི་ཡཱར་ཚང་མས་དྲེལ་དེ་ཉོས།
ཕྱི་ཉིན་དགོང་མོར། ཧཾ་རེ་རཱ་སྐྲག་སྣང་དང་བཅས་རྨི་ལམ་ལས་ཕྱིར་སད་པ་ན། མིག་
མདུན་དུ་མི་གཉིས་ཡོད་པ་ལས་གཅིག་གིས་ལག་ཏུ་གློ་གྲི་ཐོགས་ཤིང་། ཅིག་ཤོས་ཀྱིས་
གློག་སྒྲོན་བཏེགས་ཏེ་ཁོ་ལ་ཅེར་ནས་འདི་སྐད་བཤད།“ཝེ། དངུལ་ཚང་མ་ཁྱེར་ཤོག” “ཨཻ་
ཡ། སྐུ་ངོ་ཆེན་པོ་ལགས། ངེད་ཚང་ལ་ཟངས་སྒོར་གཅིག་ཀྱང་མེད།” “རྫུན་མ་ལབ། ཁ་
སང་ཁྱོད་ཀྱིས་དྲེལ་ཞིག་བཙོང་པ་དེར་གྷམ་པི་རོའི་མི་ཞིག་གིས་ཁྱོད་ལ་རི་ཡཱར་ཆིག་སྟོང་
ལྔ་བརྒྱ་བྱིན་པ་མ་ཡིན་ནམ།” ཁོ་གཉིས་ཀྱིས་སྐད་ཆ་ཁུངས་བཙུན་དེ་དག་བཤད་པས་
ཁོས་རི་ཡཱར་ཆིག་སྟོང་ལྔ་བརྒྱ་དེ་ཕྱིར་ཁྱེར་མི་ཡོང་ཀ་མེད་བྱུང་ཞིང་། སླར་ཡང་ཐོག་མའི་
བདག་པོའི་ལག་ཏུ་འབྱོར་བ་རེད།
ཞར་བཀོད། ཧོ་སེ•མ་རི་ཡཱ་ཚེ་ལས་འདས་ཏེ་ལོ་འགའ་འགོར་ཟིན།
1833 ལོར་རྒྱལ་པོ་ཧྥྀར་དྷི་ནན(Ferdinand)གྱིས་ལོ་ན་གཞོན་པའི་བཙུན་མོ་ཨི་
ས་པེལ(Isabel)ཁབ་ཏུ་བཞེས་སྐབས་རྒྱལ་ཡོངས་སུ་བཙོན་གྲོལ་བཏང་བ་དང་། མིང་དུ་
གྲགས་པའི་ཇག་པ་དཔའ་རྒོད་འདི་ཡང་སྐབས་གླགས་དེར་བདེ་འགུགས་བྱས་པ་རེད།
སྲིད་གཞུང་གིས་ད་དུང་ཉིན་རེར་རི་ཡཱར་གཉིས་ཀྱི་འཚོ་བའི་གྲོན་དངུལ་སྤྲད་དེ་ཁོ་རང་
བདེ་བར་སྡོད་དུ་བཅུག འོན་ཀྱང་བག་མེད་ལོངས་སྤྱོད་ལ་གོམས་པའི་མི་ཞིག་ལ་མཚོན་
ན་དངུལ་འདི་ཙམ་གྱིས་ག་ལ་འདང་། དེ་བས་ཁོས་རེས་འཁོར་དོ་དམ་ཅུས་ནས་ཁོ་ལ་
བཀོད་སྒྲིག་བྱས་པའི་ལས་རིགས་དེ་གཉེར་དགོས་བྱུང་། འཁོར་སྐྱེལ་སྲུང་དམག་བྱས་ཏེ་
སྔོན་ཆད་ཁོས་རྟག་ཏུ་འཕྲོག་བཅོམ་བྱས་མྱོང་བའི་རེས་འཁོར་དེ་དག་ལ་སྲུང་སྐྱོབ་བྱས།
ཡར་སྔོན་གྱི་རོགས་ཟླ་རྣམས་ཁོ་ལ་འཇིགས་པའམ་ཡང་ན་ཁོར་ཁ་ངོ་བྱིན་པའི་རྐྱེན་གྱིས་
བཀྲ་ཤིས་བདེ་ལེགས་ངང་དུས་ཡུན་རིང་ཙམ་འདས། འོན་ཀྱང་ཉིན་ཞིག་ལ་ཧོ་སེ•མ་རི་
ཡཱ་ཡོད་བཞིན་དུ་ཇག་པ་འགས་བློ་ཐག་རྦད་ཆོད་ཀྱིས་སེ་ཝིལ་ལཱར་འགྲོ་བའི་རེས་འཁོར་
དེའི་ལམ་བཀག ཧོ་སེ“མ་རི་ཡཱས་ཁོ་ཚོར་གཤེ་གཤེ་བཏང་བ་ན། ཁོ་རང་སྔོན་ཆད་ཀྱི་
རོགས་ཟླ་རྣམས་ཀྱི་ཁྲོད་ཤུགས་རྐྱེན་ཤིན་ཏུ་ཆེ་བས་ཚང་མ་ཕྱིར་འགྲོ་གྲབས་བྱས། ཇག་
དཔོན་གྱི་མིང་གཞན་ལ་བྷོ་ཧེ་མི་ཡ་པ(ཏྟི་ཕུ་སིའི་མི)ཟེར་ཞིང་སྔོན་ཆད་ཧོ་སེ•མ་རི་ཡཱའི་
ལག་རོགས་ཡིན་པ་དེས་སྐབས་དེར། གློ་བུར་དུ་ཉེ་ས་ནས་ཁོ་ལ་མེ་མདས་ཐེངས་གཅིག་
བརྒྱབ་སྟེ་ཁ་མལ་དེར་བསད་པ་རེད།
བཞི།
སི་ཕེན་གྱི་ལྷ་མ།
ང་རང་གནའ་རྫས་ལ་མི་དགའ་སྟེ། ལྷག་པར་དུ་རོམ་གྱི་གནའ་རྫས་ལ་སྤྲོ་བ་ཡེ་ནས་
མེད། འོན་ཀྱང་གཞན་གྱིས་བསྐུལ་བར་བརྟེན་ཅི་ཡིན་འདི་ཡིན་མེད་པར་མུར་ཝི་ཨེ་ངྷི་
རོ(Murviedro)ལ་སོང་སྟེ་གནའ་མཁར་སཱ་ཀོང་ཤྀར་ལྟ་སྐོར་བྱས། ལུས་པོའི་ཐང་ཆད་
ཅིང་ཁ་ལ་ཟ་མ་ཞིམ་པོ་མ་རེག་པར་མ་ཟད་ལྟ་རྒྱུ་ཅི་ཡང་མི་འདུག ཡུལ་སྐོར་ལ་འགྲོ་
སྐབས་སུ། ཕྱིར་ལོག་དུས་མི་རྣམས་ཀྱིས་རང་ཉིད་ལ “ཁྱོད་ཀྱིས་ཕལ་ཆེར་གནས་གང་
ངམ་ཅི་ཞིག་མཐོང་ཡོད་ཨང” ཞེས་འདྲི་སྲིད་པ་དེ་ཡིད་ལ་ཤར་ཐེངས་རེར་ལན་འདེབས་
ཐུབ་མིན་ལ་རྟག་ཏུ་སེམས་ཁྲལ་ཆེ། ངས་ཅི་ཕྱིར་ངེས་པར་དུ་གཞན་གྱིས་མཐོང་མྱོང་བ་དེ་
དག་ལ་བལྟ་དགོས་སམ། ང་རང་ཡུལ་སྐོར་ལ་འགྲོ་བར་ངེས་གཏན་གྱི་དམིགས་ཡུལ་མེད།
ང་ནི་གནའ་རྫས་བསྡུ་ཉར་བྱེད་མཁན་ཡང་མིན། གྷེ་ནེ་ར་ལི་ཧྥུ་ཕོ་བྲང་དུ་སེ་ཀཾ་ལི་ཁྱིམ་
རྒྱུད་ཀྱིས་བསྐྱུར་བའི་གནའ་བོའི་ཤུག་སྡོང་ཞིག་ཡོད། ངས་སྔོན་ཆད་གནའ་སྡོང་འདིའི་
འོག་ཏུ་ཞིམ་མངར་ཅན་གྱི་སེ་འབྲུ་དང་ཚི་གུ་མེད་པའི་རྒུན་འབྲུམ་གྱི་བྲོ་བ་མྱངས་པ་ཡིན།
འོན་ཀྱང་ད་ལྟ་བསམ་ན་བག་ཆགས་ཟབ་ཤོས་ནི་གནའ་སྡོང་ཡིན་ནམ་ཡང་ན་སེ་འབྲུ་
དང་རྒུན་འབྲུམ་རེད་ཅེ་ན་བཤད་དཀའ་བར་འདུག
འོན་ཀྱང་མུར་ཝི་ཨེ་ངྷི་རོ་ལ་སོང་བ་དེས་ང་ལ་བློ་ཕམ་བྱུང་དུ་བཅུག་མེད། ངས་ཞོན་རྟ་
ཞིག་གླས་ཤིང་ཝ་ལེན་སི་ཨའི་ཡུལ་མི་ཞིག་རྟ་གཡོག་ཏུ་ཁྲིད། མི་འདི་ལ་སྐད་ཆ་མང་ཞིང་
གཡོ་སྒྱུ་ཆེ། ཡིན་ཡང་སྤྱིའི་ཆ་ནས་བཤད་ན་ལམ་ཧྲིལ་པོར་མི་ལ་སུན་སྣང་མི་བཟོ་བར་མ་
ཟད་སྤྲོ་སྣང་འཕེལ་ས་ཞིག་རེད། ཁོས “ ཁ་ལྕེ་ལྦུ་བ་དང་ཀླད་པ་དར་བ” 2བྱས་ཏེ་ང་ལ་
རྟའི་གླ་རིན་དུ་མ་གཏོགས་པའི་རི་ཡཱར་གཅིག་སྤྲོད་དུ་བཅུག་མོད། ཡིན་ཡང་ཚ་འབོག་རྒྱག་
སྐབས་ཧུར་ཐག་འབད་ཐག་གིས་ངའི་ཁེ་ཕན་བསྲུངས་ཏེ་མགྲོན་ཁང་ལ་སྡོད་པ་དང་བྲོ་ཆས་
ཟ་བ་ཐམས་ཅད་ཁོས་འགྲོ་གྲོན་གཏོང་བ་ལྟར་བྱེད། ཉིན་རེའི་ཞོགས་པར་ང་ལ་རྩིས་འབུལ་
ཞུ་སྐབས་རྒྱུན་པར་འགྲོ་སྒོའི་རྣམ་གྲངས་མང་པོ་ཞིག་འདྲེན་ངེས་ཏེ། དཔེར་ན་ཀོ་ལུང་ཞིག་
གསོ་བྱེད་པ་དང་འཛེར་མ་ལྷུང་བ་ཕྱིར་རྒྱག་པ། ཆང་ཉོས་ཏེ་རྟའི་ལུས་ལ་འབྱུག་པ(ཆང་
ཕལ་ཆེ་བ་ཁོས་འཐུང་ཟིན)སོགས་ཐམས་ཅད་ལ་དངུལ་མི་ཉུང་བ་ཞིག་བླངས། ང་ཚོ་གནས་
གང་ཞིག་ཏུ་བརྒྱུད་ཀྱང་ཁོས་རྒྱུན་པར་ང་ལ་སྤྱོད་སྒོ་མེད་པའི་དངོས་པོ་མི་ཉུང་བ་ཞིག་ཉོ་རུ་
བཅུག་སོང་ལ་ལྷག་པར་དུ་གྲི་ཆུང་མང་། ད་དུང་ང་ལ་མཐེ་བོང་གིས་ཇི་ལྟར་གྲི་ལྟག་ནས་
མནན་ན་ད་གཟོད་ཕ་རོལ་པོའི་གསུས་པ་གཤགས་ཐུབ་ཅིང་རང་ཉིད་ཀྱི་མཛུ་གུར་རྨས་མི་
ཕོག་ཚུལ་བསླབས།རྗེས་སུ་ངས་གློ་གྲི་ཛ་རེ་ཛོ་རེ་དེ་དག་ནི་ཧ་ཅང་ལྕི་ཞིང་ཁུག་མའི་ནང་དུ་
ཕན་ཚུན་གཙུབ་བརྡར་བྱེད་པར་མ་ཟད་རྐང་པར་ཡང་ཟུག་ཨེ་འགྲོ་སྙམ་བྱུང་ལ། མདོར་ན་
དངོས་གནས་སུན་སྤྱད་ཅིག་རེད། དེ་དག་དང་རིང་དུ་འབྲལ་ཕྱིར་ངས་ཐམས་ཅད་ཝེ་སེན་
ཐྀར་འབོད་པའི་མི་དེར་བྱིན་པ་ཡིན།
ཁོའི་བཤད་སྲོལ་ནི་འདི་ལྟ་སྟེ། “སྐུ་ངོའི་གྲོགས་པོ་རྣམས་ཀྱིས་སྐུ་ངོས་སི་ཕེན་ནས་
ཉོས་ཡོང་བའི་དངོས་པོ་ཡག་པོ་དེ་དག་མཐོང་ཚེ་ཅི་འདྲའི་དགའམ།”
ངས་ནམ་ཡང་བརྗེད་མི་སྲིད་པ་ནི་སྐུ་ངོ་ངས་བེ་འབྲས་ཁུག་མ་གང་ཉོས་ཏེ་ཕྱིར་
ལོག་ན་གྲོགས་དང་གཉེན་ཉེ་རྣམས་ལ་འབུལ་བར་སྟ་གོན་བྱས་མོད། འོན་ཀྱང་ཕྱིས་སུ་བློ་
དཀར་གྱི་ལམ་པ་དེའི་གཞོགས་འདེགས་འོག་ངེད་གཉིས་ཀྱིས་བགོས་ཏེ་ཟོས་པ་ཡིན་ལ།
མུར་ཝི་ཨེ་དྀ་རོར་མ་འབྱོར་གོང་དུ་ཚང་མ་ཟོས་ཚར།
ཝེ་སེན་ཅྀས་མར་ཏེ་རིར་གྲོ་ཚག་ཀ་ར་བཙོང་མྱོང་བས་མཐོང་རྒྱ་ཅན་ཞིག་ཡིན་མོད།
འོན་ཀྱང་ཁོའི་རིགས་མཐུན་སྤུན་ཟླ་རྣམས་དང་འདྲ་བར་རྨོངས་དད་ཆེ་ལ་དད་སེམས་
གཡོ་མེད་ཅིག་འདུག ཁོ་དང་ལྷན་དུ་ཉིན་གསུམ་བསྐྱལ་བའི་རིང་ངས་ཁོ་རང་དད་སའི
ཆོས་ལུགས་དེ་ཡ་མཚན་ཞིག་ཡིན་པ་རྟོགས་བྱུང་། ཁོས་སྙིང་རྗེ་ཅན་གྱི་དཀོན་མཆོག་
གཏན་ནས་མིག་ནང་དུ་མི་འཇོག་ལ་དཀོན་མཆོག་གི་སྐོར་གླེང་སྐབས་ཀྱང་སྣང་མེད་ངང་
སྡོད་ངེས། འོན་ཀྱང་སློབ་འབངས་དང་ལྷག་པར་དུ་འཕགས་མར་དད་གུས་ཧ་ཅང་ཆེ་བས་
ངས་ཐབས་མཁས་ཅན་གྱི་ལས་ཀ་འཚོལ་མཁན་དེ་དག་དྲན་བྱུང་། ཁོ་ཚོས་དམ་ཚིག་ནི་
འདི་ལྟ་སྟེ། མགོ་གཙོའི་འགེབས་སྲུང་ཡོད་པ་ལས་གཞུང་སྒྲུབ་ཁང་གི་གྲོགས་པོའི་རོགས་
རམ་ཡོད་ན་བཟང་ཞེས་པ་དེ་རེད།
ཁོས་སྙིང་རྗེ་ཆེ་བའི་འཕགས་མར་དད་གུས་དེ་འདྲ་བྱེད་དོན་གང་ཡིན་རྟོགས་དགོས་
ན། ཐོག་མར་སི་ཕེན་གྱི་ག་ས་གང་དུ་འཕགས་མ་བཞེངས་ཡོད་པ་ཤེས་དགོས། གྲོང་ཁྱེར་
རེ་ན་འཕགས་མ་རེ་ཡོད་ཅིང་ད་དུང་ཡུལ་གཞན་གྱི་འཕགས་མར་དད་གུས་བྱེད་པ་མིན།
བཀུར་འོས་པའི་ཝེ་སེན་ཤྀ་ནི་ཕེ་ནེ་སཾ་ཁོ་ལཱརུ་འབོད་པའི་གྲོང་བརྡལ་ཞིག་ཏུ་སྐྱེས།
ཁོས་བཤད་པ་ལྟར་ན། གྲོང་བརྡལ་འདིའི་འཕགས་མ་ནི་ཡུལ་གཞན་གྱི་འཕགས་མ་ཐམས་
ཅད་བསྡུས་པ་ལས་ཀྱང་མཐུ་སྟོབས་ཆེ་ཟེར།
“འོན་ཀྱང་།” ཉིན་ཞིག་ངས་ཁོ་ལ་འདི་ལྟར་དྲིས། “འཕགས་མ་ནི་གཅིག་མ་ཡིན་
པར་མང་པོ་ཞིག་ཡོད་དམ།”
“ལོས་ཡིན། ཞིང་ཆེན་རེ་ལ་འཕགས་མ་རེ་ཡོད།”
“དེས་ན་གནམ་ན་འཕགས་མ་ག་ཙམ་ཡོད།”
དྲི་བ་འདིས་ཁོ་རང་རེ་ཞིག་གྲག་མེད་དུ་བཏང་མོད་འོན་ཀྱང་ཆོས་ཀྱི་རྣམ་གཞག་
གིས་ཁོ་ལ་རོགས་བྱས་སོང་།
“གཅིག་མ་གཏོགས་མེད།” ཁོས་ཚིག་གི་དོན་ལ་མ་བརྟག་པར་དེ་ལྟར་ལན་བཏབ།
“རེད།” ངས་མུ་མཐུད་དུ་འདི་ལྟར་དྲིས། “གལ་སྲིད་ཁྱོད་ཀྱི་རྐང་པ་ཡ་གཅིག་
ཆག་ན་ཁྱོད་ཀྱིས་འཕགས་མ་གང་ཞིག་ལ་གསོལ་བ་འདེབས་ངེས། གནམ་གྱི་འཕགས་མ་
དེའམ་ཡང་ན་གཞན་དེར་གསོལ་བ་འདེབས་པ་ཡིན།”
“བླ་ན་མེད་པའི་ཕེ་ནེ་སཾ་ཁོ་ལཱའི་འཕགས་མར་གསོལ་བ་འདེབས་ངེས།"
“འོ་ན་ས་ལཱ་གོ་སཱ”ཡི་ཀ་ཐོག་འཕགས་མ་གོ་ཆོད་དེར་གསོལ་བ་མི་འདེབས་དོན་
ཅི་ཡིན།"
“འཕགས་མ་དེས་ཨ་ར་གྷོན་གྱི་མི་ཁོ་ནར་མགོན་སྐྱབས་གནང་ངེས།”
ངས་ཁོའི་གཉོམ་ས་སྟེ་རང་ཉིད་སྐྱེ་སའི་ཕ་ཡུལ་ལ་དུང་བ་དེ་ནས་བཟུང་སྟེ་ཕར་རྒོལ་གྱི་
ཚུལ་དུ་འདི་ལྟར་བཤད། “གལ་སྲིད་ཕེ་ནེ་སཾ་ཁོ་ལཱའི་འཕགས་མའི་ནུས་མཐུ་ཀ་ཐོག་འཕགས་
མ་ལས་ཀྱང་ཆེ་ཚེ། ཝ་ལེན་སི་ཨའི་མི་ནི་ཨ་ར་གྷོན་གྱི་མི་ལས་ཀྱང་ངན་པ་ཡིན་ཏེ། མཐུ་
རྩལ་དེ་འདྲ་ཆེ་བའི་འཕགས་མ་ཞིག་ཡོད་ན་ད་གཟོད་ཁོ་ཚོའི་ཉེས་པ་འདག་ཐུབ་པ་ཡིན།”
“ཨེ། སྐུ་ཞབས་ལགས། ཨ་ལ་གྷོན་གྱི་མི་རྣམས་ཡུལ་གཞན་ལས་ཡག་པོ་ཡོད་པ་
མིན། དེ་ནི་ང་ཚོ་ཝ་ལེན་སི་ཨ་པའི་མི་རྣམས་ཕེ་ནེ་སྀ་ཁོ་ལཱའི་འཕགས་མའི་མཐུ་རྩལ་ལ་
ཆ་རྒྱུས་ཡོད་པས་སྐབས་ལན་རེར་ཚད་ལས་བརྒལ་བའི་ངང་ཁོང་ལ་གསོལ་འདེབས་བྱེད་
པ་ཙམ་ཡིན།”
“ཝེ་སེན་ཐ། ཁྱོད་ཀྱིས་ང་ལ་ཤོད་དང་། ཁྱོད་ཀྱིས་ཕེ་ནེ་སྀ་ཁོ་ལཱའི་འཕགས་མས་སྙིང་
རྗེ་ཅན་གྱི་དཀོན་མཆོག་ལ་ཁྱེད་ཅག་གི་ཉེས་པ་འདག་ཕྱིར་ཞུ་བ་བྱེད་སྐབས་གསུངས་པའི་
སྐད་ནི་ཝ་ལེན་སི་ཨའི་སྐད་ཡིན་པར་འདོད་དམ།”
“ཝ་ལེན་སི་ཨའི་སྐད་ཟེར་རམ། མིན། སྐུ་ཞབས་ལགས།" ཝེ་སེན་ཅྀས་དེ་མ་ཐག་
ང་ལ་ལན་བསློགས་བྱུང་། “འཕགས་མས་སྐད་རིགས་གང་ཞིག་བཤད་པ་སྐུ་ངོས་གསལ་
པོར་རྟོགས་ངེས།”
“མི་ཤེས། ངོ་མ་ཡིན།’
“ལ་ཏིང་སྐད་ཡིན་ངེས།”
………… ཝ་ལེན་སི་ཨ་རྒྱལ་ཁབ་ཀྱི་མཐོན་པོ་མིན་པའི་རི་ཚོགས་ཀྱི་སྟེང་དུ་རྒྱུན་པར་
ཐོར་ཞིག་ཏུ་སོང་བའི་བཙན་རྫོང་རེ་འགའ་མཐོང་རྒྱུ་ཡོད། ཉིན་ཞིག་དེ་འདྲའི་གོག་ཧྲུལ
དུ་གྱུར་པའི་ཁང་པ་ཞིག་གི་འགྲམ་བརྒྱུད་ནས་འགྲོ་སྐབས། ངའི་སེམས་ལ་འཆར་སྒོ་གློ་
བུར་བ་ཞིག་བྱུང་སྟེ་ཝེ་སེན་ཐར་དེའི་ནང་འདྲེ་ཡོད་མེད་དྲིས། ཁོས་དགོད་ཙམ་བྱས་ཏེ་
གནས་འདིར་འདྲེ་གཏན་ནས་མེད་ཅེས་ལན་བཏབ་པ་དང་། དེར་མཐུད་མིག་རྡེབ་ཙམ་
བྱས་ཏེ་ངའི་ཀུ་རེ་ལ་ལན་སློག་པའི་ཚུལ་ལྟར་ལྡོག་འདྲི་བྱས་བྱུང་།
“སྐུ་ངོས་རང་ཡུལ་དུ་འདྲེ་མཐོང་མྱོང་བ་ཡིན་ནམ།"
སི་ཕེན་གྱི་སྐད་དོད་དུ་གདོན་འདྲེ་ཞེས་པ་ཡང་དག་པར་མཚོན་བྱེད་ཀྱི་མིང་བརྡ་
ཞིག་མེད། ཁྱེད་ཅག་གིས་མིང་མཛོད་ནང་དུ་རྙེད་པའི “Duende” ཞེས་པ་འདི་ནི་ང་
ཚོའི “lutin" ཞེས་པ་དང་གཅིག་ཡིན་ཏེ། ཧྥ་རན་སིའི་སྐད་ལྟར་བྱིས་པ་བསྟན་བཤིག་ཚ་
པོ་ཅན་ལ་གོ “Duendeciro” (“duende” ཆུང་བ)ཞེས་པ་ནི་གཞོན་ནུ་མའི་གཟིམ་
ཤག་ནང་ཡོལ་རས་ཀྱི་རྒྱབ་ཏུ་གབ་སྟེ་གཞོན་ནུ་མར་སྐྲག་སློང་མཁན་ནམ་ཡང་ན་དམིགས་
ཡུལ་གཞན་བཅངས་པའི་གཞོན་ནུ་ལ་གོ སི་ཕེན་དུ་གདོང་མདོག་སྐྱ་བོ་ཡིན་ཞིང་ལུས་
ལ་རོ་ཤུན་གྱོན་པ། རྐང་ལ་ལྕགས་སྒྲོག་བརྒྱབ་པའི་གདོན་འདྲེ་མཐོ་ཞིང་བརྗིད་པ་དེ་དག་
མཐོང་རྒྱུ་མེད་ལ་གླེང་མཁན་ཡང་མེད། བཤད་ཚུལ་ལྟར་ན་ད་དུང་གདོན་གྱིས་བརླམས་
པའི་མཱོར་པ་འགའ་ཞིག་གིས་གྷཾ་ར་ན་ཏའི་ཉེ་འདབས་སུ་རྙོག་དྲ་སློང་བཞིན་ཡོད་མོད།
དེ་དག་ནི་སྤྱིར་བཏང་དུ་གདོན་འདྲེ་སེམས་བཟང་འབའ་ཞིག་སྟེ། རྒྱུན་པར་ཉིན་དཀར་
ཡོང་སྟེ་ཚེ་འདིར་སྐུར་ཁོམ་མ་བྱུང་བའི་ཁྲུས་དབང་སྐུར་བར་ཞུ་བ་ཡང་ཡང་བྱེད་པ་རེད།
གལ་ཏེ་ཁོ་ཚོར་ཐུགས་རྗེ་གནང་བར་ཁས་བླངས་ཚེ་དེ་དག་གིས་ཁྱོད་ལ་རྔན་པའི་དོད་
དུ་རིན་ཆེན་གཏེར་མཛོད་ཅིག་སྟོན་ངེས། གཞན་ཡང་ལུས་ལ་སྤུ་སྐྱེས་ཤིང་མིང་ལ་སྤྱང་
མི་རུ་འབོད་པའི་ཨར་ཧམ་པ་ལཱ་ཕོ་བྲང་གི་རྩིག་ངོས་སུ་བྲིས་པ་དེ་དང་། ད་རུང་མགོ་
བོ་བཅད་ཟིན་ཡང་ཨར་ཧམ་པ་ལཱ་ཕོ་བྲངདང་གྷེ་ནེ་ར་ལི་ཧྥུ་ཕོ་བྲང་གི་བར་གྱི་གཡང་
རོང་དེའི་རྡོ་འཛིང་གི་ཁྲོད་ན་མཆོང་སྐྱོད་བྱེད་ཀྱིན་པའི་རྟ་ཕོ་དེ།—མདོར་ན། མི་
རྣམས་ཀྱིས་བྱིས་པར་མགོ་སྐོར་གཏོང་བྱེད་དམ་སྐྲག་སློང་བྱེད་ཀྱི་གདོན་འདྲེ་སྣ་ཚོགས་
ཤིག་ཡོད་དོ། །
སྟབས་ལེགས་པ་ཞིག་ནི་ཡུལ་འདིའི་མི་རྣམས་ཀྱིས་ད་དུང་ལྷ་འབེབས་མཁན་ཏེ་
ལྷག་པར་དུ་ལྷ་མ་ལ་ཡིད་ཆེས་བྱེད། མུར་ཝི་ཨེ་དྀ་རོ་ལ་སྤྱི་ལེ་བཞིའི་བར་ཐག་ཡོད་པའི་
མཚམས་སུ་དབེན་གནས་ཀྱི་ཆང་ཁང་ཆུང་ཆུང་ཞིག་འདུག ང་རང་ཁ་སྐོམ་ནས་ཤི་ལ་
ཁད་དུ་གྱུར་ཡོད་པས་དེའི་སྒོ་འགྲམ་དུ་དགྱེ་དགོས་བྱུང༌། ཉི་མས་ཚིག་པའི་ཤ་མདངས་
དེ་འདྲའི་ནག་པོ་མིན་པའི་བུ་མོ་ཆུང་ཆུང་སྙིང་རྗེ་བོ་ཞིག་གིས་ང་ལ་ཇ་དེམ་ཆེན་པོ་ཞིག་
བཏེགས་ཡོང་།དེམ་ནི་རྫ་སའི་བཟོས་པ་ཞིག་སྟེ་ནང་གི་ཆུ་ནི་ཤིན་ཏུ་འཁྱག ནམ་རྒྱུན་ཝེ་
སེན་ཅྀ་ཟ་ཁང་དང་ཆང་ཁང་སོགས་བརྒྱུད་སྐབས་ཁ་སྐོམ་བྱུང་ཟེར་ཞིང་ནང་དུ་འགྲོ་ཆེད་
ང་ལ་རྒྱུ་མཚན་སྣ་ཚོགས་བཤད་ངེས། འོན་ཀྱང་ཐེངས་འདིར་ཁོ་རང་ནང་ལ་འགྲོ་འདོད་
མེད་པ་འདྲ། ཁོ་ན་རེ། “ས་རུབ་ལ་ཉེ། འུ་གཉིས་ད་རུང་ལམ་ལ་ཆས་དགོས། འདི་ནས་
ཆུ་ཚོད་སྐར་མ་བཅོ་ལྔའི་ལམ་དུ་སོང་ན་མགྲོན་ཁང་ཡག་པོ་ཞིག་ཡོད། དེ་གར་ཕེ་ནེ་སྀ་
ཁོ་ལཱ་ནས་ཐོན་པའི་ཆང་ལས་གཞན་ད་དུང་རྒྱལ་ཡོངས་སུ་མིང་དུ་གྲགས་པའི་རྒུན་ཆང་
ཡོད།” ངས་ཁོའི་ཁ་ལ་མ་ཉན་པར་བུ་མོ་ཆུང་ཆུང་གིས་བཏེགས་ཡོང་བའི་སྐོམ་ཆུ་དང་
སྲས་མོ་ཁཱར་མེན་སི་ཏས་དངོས་སུ་གཡོས་སྐོལ་བྱས་པའི་སྐྱུར་ཚའི་ཁུ་བ་འཐུངས་པར་མ་
ཟད།ད་དུང་ངའི་སྐྱ་རིས་འབྲི་དེབ་སྟེང་ལ་མོའི་སྐྱ་རིས་བྲིས།
དུས་སྐབས་དེ་དག་ཏུ་ཝེ་སེན་ཅྀས་སྒོ་དྲུང་དུ་རྟ་ལ་བྱིལ་བྱིལ་བྱེད་ཞོར་སུན་སྣང་དང་
བཅས་ཁ་ནས་ཤུ་སྒྲ་སྒྲོག་བཞིན་ཡོད་ཅིང་ཧ་ལམ་ཁྱིམ་དུ་ཡོང་འདོད་མེད་པ་འདྲ།
ངེད་གཉིས་སླར་ཡང་ལམ་ལ་ཆས་ཤིང་ཁ་བརྡ་བྱེད་སྐབས་ངས་རྒྱུན་པར་ཁཱར་མེན་
སི་ཏ་གླེང་དགོས་བྱུང་། ཝེ་སེན་ཤེེས་མགོ་བོ་གཡུག་ཞོར་འདི་སྐད་སྨྲས།
“ཁང་པ་དེ་ཡག་པོ་མེད།”
“ཡག་པོ་མེད་ཟེར་རམ། ཅིའི་ཕྱིར། སྐྱུར་ཚའི་ཁུ་བ་དེ་ཧ་ཅང་ཞིམ་པོ་འདུག”
“དེ་ལ་མཚར་དོན་ཅི་ཡོད། གཅིག་བྱས་ན་གདོན་འདྲེས་བཟོས་པ་ཡིན་སྲིད།”
“གདོན་འདྲེ་ཟེར་རམ། ཁྱོད་ཀྱིས་མོས་སེ་པན་བཏབ་པ་མང་དྲགས་འདུག་ཟེར་བ་
ཡིན་ནམ་ཡང་ན་གདོན་འདྲེ་ཞིག་ཇ་མར་གདན་དྲངས་འདུག་ཟེར་བ་ཡིན།”
“སུས་ཤེས།”
“དེ་ལྟར་བཤད་ན---ཁྱོད་ཀྱིས་མོ་རང་ལྷ་མ་ཞིག་རེད་ཟེར་བ་ཡིན་ནམ།”
ཝེ་སེན་ཅྀས་སེམས་ཁྲལ་གྱི་ངང་ནས་མགོ་བོ་ཕར་དཀྱོགས་ཏེ་ལྟ་རྟོག་བྱེད་མཁན་ཡོད་
མེད་ལ་བལྟས་རྗེས། ལྕུག་ཕྲན་ཞིག་གིས་རྟ་ལ་ཐེངས་གཅིག་བྲབས་ཏེ་ཇེ་མགྱོགས་སུ་བཏང་།
ཁོ་རང་ངའི་འགྲམ་དུ་རྒྱུག་ཞོར་མགོ་བོ་ཅུང་ཟད་དགྱེ་སྟེ་ཁ་གདངས་ནས་མིག་གིས་ཡར་ལ་
བལྟས། སྤྱིར་བཏང་འདི་ནི་འཐད་པའི་བརྡ་ཞིག་ཡིན་ཏེ།མི་ལ་ལར་མཚོན་ན་ཁྱོད་ཀྱིས་གང་
དེའི་ངག་ནས་དྲིས་ལན་གསལ་ཐག་ཆོད་པ་ཞིག་ཐོས་དཀའ་བས་ན། ཁྱོད་ཀྱིས་ཕ་རོལ་པོས་
ཁ་གྲག་འདོད་མེད་དོ་སྙམ་ངེས། འོན་ཀྱང་འདིས་ཏག་ཏག་ང་ལ་མཚར་སྣང་བསྐྱེད་བྱུང་སྟེ།
ངས་རང་ཉིད་ཀྱི་ལམ་པ་དེ་ཡར་སྔོན་སེམས་ཁྲལ་བྱས་པ་ལྟར་གདོན་འདྲེ་ལ་མི་སྐྲག་མཁན་
ཞིག་མིན་པར་རྟོགས་པ་ན་སྤྲོ་སྣང་གློ་བུར་བ་ཞིག་འཕེལ་བྱུང་།
“དེ་ལྟར་བཤད་ན། མོ་ནི་ལྷ་མ་ཞིག་རེད་དམ།” ངས་སྐད་ཆ་བཤད་ཞོར་རྟ་ཁ་
བསྒགས་ཙམ་བྱས་ཏེ་ཇེ་དལ་དུ་བཏང་། “དེས་ན་མོའི་བུ་མོ་དེ། དེ་ཅི་ཞིག་རེད།
“ཐོག་མར་སྨད་འཚོང་མ་དང་། དེ་ནས་ལྐོག་འབྲེལ་བྱེད་པ། མཐའ་མར་ལྷ་མར་
གྱུར་པ" ཞེས་པའི་བཤད་སྲོལ་དེ་སྐུ་ངོས་ཤེས་སྲིད། བུ་མོས་མགོ་བརྩམས་མ་ཐག་ཡིན་ལ།
ཨ་མ་སྔ་མོ་ནས་ལམ་དེར་ཞུགས་ཟིན།”
“ཁྱོད་ཀྱིས་མོ་རང་ལྷ་མ་ཡིན་པ་ཇི་ལྟར་ཤེས། མོས་ཅི་ཞིག་བསྒྲུབས་པ་རེད། ཁྱོད་ལ་
བདེན་དཔང་ཅི་ཡོད།"
‘མོའི་བྱ་བྱེད་ཐམས་ཅད་ལས་རྟོགས་ནུས། དེའི་མིག་ལ་ཆོ་འཕྲུལ་ཡོད་ཅིང་བྱིས་
པ་རྣམས་སྐམ་རིད་དུ་བཏང་ནས་འཆི་ལམ་དུ་སྐྱེལ་ཐུབ། མོས་སྐྱུ་རུ་ཤིང་བསྲེགས་ཏེ་དྲེལ་
གསོད་ཐུབ། མདོར་ན་བྱ་ངན་མ་བྱས་པ་མེད།”
‘མོས་སུ་ཞིག་ལ་གནོད་འཚེ་བཏང་བ་ཁྱོད་ཀྱིས་ཤེས་སམ།”
“ཁྱོད་ཀྱིས་ང་ལ་ཤེས་སམ་ཟེར་རམ། ང་ལ་ཕ་སྤུན་ཕུ་བོ་ཞིག་ཡོད་པ་དེར་མོས་
གནོད་པ་བྱས་པས་སྡུག་ལ་ཐུག་འདུག"
“དེའི་སྐོར་ང་ལ་ལབ་རོགས།”
“གཞན་གྱིས་དོན་འདི་གླེང་བར་ངའི་ཕ་སྤུན་ཕུ་བོ་མི་དགའ། ཡིན་ཡང་ད་ལྟ་ཁོ་
རང་ཁ་ཏི་རྀར་ཡོད། གལ་ཏེ་ངས་ཁྱོད་ལ་དོན་འདི་གླེང་ཚེ། ཁོ་ལ་རྐྱེན་ངན་ལ་སོགས་མི་
འབྱུང་བར་སྨོན།"
ཝེ་སེན་ཐའི་སེམས་ཁྲལ་མེད་པར་གཏོང་ཆེད་ངས་ཁོ་ལ་སི་གྷར་ཐ་མག་རྐང་གཅིག་
བྱིན་པ་ན། ཁོས་ཀྱང་བསླུ་བྲིད་དེ་འགོག་མ་ཐུབ་པར་ཐམས་ཅད་ལབ་བྱུང་།
“སྐུ་ཞབས་ལགས། ངའི་ཕ་སྤུན་ཕུ་བོའི་མིང་ལ་ཧིན་རི་ཁེ་སཾ་ཟེར། ཕ་ཡུལ་ནི་ཝ་
ལེན་སི་ཨའི་ཀེ་ལའོ་རེད། གྲུ་པ་ཡིན་ལ་ཉ་པའང་ཡིན། མི་གཞུང་དྲང་ཞིག་སྟེ་ཁྱིམ་དུ་
ཆུང་མ་དང་བྱིས་པ་ཡོད་ལ། ཕ་མེས་ཡང་མེས་ནས་བཟུང་ཡེ་ཤུའི་ཆོས་ལུགས་ལ་དད།
ངས་ཀྱང་ནོར་གྱིས་དབུལ་ཡང་རང་ཉིད་ཡེ་ཤུའི་དད་ལྡན་པ་ཞིག་ཡིན་པ་གཟི་བརྗིད་དུ་
འདོད་ཡོད། མི་མང་པོ་ཞིག་ང་ལས་ཕྱུག་པོ་ཡིན་ནའང་བྱ་སྤྱོད་ནི་ཕག་པ་དང་གཉིས་སུ་
མེད། ངའི་ཕ་སྤུན་ཕུ་བོས་ཕེ་ནེ་སྀ་ཁོ་ལཱའི་ཉེ་འདབས་ཀྱི་གྲོང་ཚོ་ཞིག་ཏུ་ཉ་པ་བྱེད་བཞིན་
ཡོད། དེའི་རྒྱུ་མཚན་ནི་ཁོའི་སྐྱེ་ས་སྐྱེ་ཡུལ་ཀེ་ལའོ་ཡིན་ཡང་ཁྱིམ་གཞིས་ཕེ་ནེ་སཾ་ཁོ་ལཱར་
བཅོས་ཡོད་པས་རེད། ཁོ་རང་ཁོའི་ཕ་རྒན་གྱི་གྲུ་ཆུང་སྟེང་དུ་བཙས་པ་ཡིན་ལ། དེ་ལྟར་
མཚོ་ཐོག་ཏུ་སྐྱེས་པས་ན་གྲུ་པ་ཕུལ་བྱུང་ཞིག་ཏུ་གྱུར་པར་ཡང་ཡ་མཚན་དོན་མི་འདུག
ཁོ་རང་ཧིན་རྡུ་གླིང་ཚོམ་གྱི་ནུབ་དང་ཕོར་ཐིའུ་ཀལ་སོགས་མདོར་ན་མ་སོང་ས་གཅིག་
ཀྱང་མེད། ཁོ་རང་གཡོར་གྲུ་ཆེན་པོའི་སྟེང་དུ་མེད་དུས་རང་ཉིད་ཀྱི་གྲུ་ཆུང་བཏང་ནས་
མཚོ་ནང་དུ་ཉ་འཛིན་པར་འགྲོ་ཞིང་། ཕྱིར་ལོག་སྐབས་ཐག་པ་སྲ་མོ་ཞིག་གིས་གྲུ་ཆུང་དེ་
ཤིང་ཕུར་ཞིག་ལ་བཏགས་རྗེས། བློ་བདེ་བག་ཕེབས་ཀྱི་ངང་ནས་ངལ་གསོ་རུ་ཆས་འགྲོ།
འོན་ཀྱང་ཉིན་ཞིག་ཁོ་རང་ཉ་འཛིན་དུ་འགྲོ་གྲབས་བྱས་ཏེ་ཐག་པའི་མདུད་པ་འགྲོལ་
སྐབས། ཁྱོད་ཀྱིས་བསམ་ན་ཁོས་ཅི་ཞིག་མཐོང་ཡོད་དམ། …………’མདུད་པ་དེ་ནི་ཉམས་མྱོང་
ཅན་གྱི་གྲུ་པ་ཁོས་བརྒྱབ་པ་དང་མི་འདྲ་བར། བགྲེས་མོ་ཞིག་གིས་བོང་བུ་འདོགས་སྐབས་
རྒྱག་པའི་མདུད་པ་དང་གཉིས་སུ་མེད་འདུག
“‘བྱིས་པ་པྲ་ཚག་དེ་དག་མདང་དགོང་ངའི་གྲུ་ཐོག་ཏུ་རྩེད་མོ་བརྩེས་པ་ཁོ་ཐག་རེད།
ཁོས་འདི་ལྟར་འདོད། ‘གལ་སྲིད་ཁོ་ཚོ་ལག་ཏུ་ཟིན་ན་ངེས་པར་དུ་ཁ་རྡུང་དྲག་པོ་ཞིག་
གཏོང་དགོས།
“ཁོ་རང་གྲུ་ལ་བསྡད་དེ་ཉ་འཛིན་པར་ཆས་ཤིང་། ཕྱིར་སླེབས་པ་ན་ཁོས་སླར་ཡང་
གྲུ་ཆུང་དམ་པོར་བཏགས་པ་དང་། ཐེངས་འདིར་ཁོས་སེམས་རྣལ་ལ་ཕབ་ནས་ཉིས་མདུད་
ཅིག་བརྒྱབ། འོན་ཀྱང་། ཕྱི་ཉིན། མདུད་པ་སླར་ཡང་བཀྲོལ་འདུག ངའི་ཕ་སྤུན་ཕུ་བོ་
ཁོང་ཁྲོ་བཟོད་གླགས་མེད་པ་སྐྱེས་མོད། ཡིན་ནའང—————ཁྱེད་ཀྱིས་བསམ་ན་སུ་ཞིག་ཡིན་
ངེས།……………འོན་ཀྱང་ཁོས་ཐག་པ་གསར་དུ་བརྗེས་ཏེ་སེམས་ཤུགས་མ་ཉམས་པར་རང་ཉིད་
ཀྱི་གྲུ་ཆུང་དམ་དུ་བཏགས་ཏེ་མདུད་པ་སྲ་མོ་ཞིག་བརྒྱབ། ཨེ། ཕྱི་ཉིན་ཐག་པ་གསར་པ་མི་
སྣང་ལ། དེའི་དོད་དུ་རུལ་ཟིན་པའི་ཐག་པ་ཧྲལ་ཧྲུལ་ཞིག་འདུག ད་དུང་གཡོར་མོ་ཡང་
གཤགས་འདུག་པར་བལྟས་ན་མཚན་མོར་མི་ཞིག་གིས་གཡོར་མོ་ཡར་བཀྱགས་པ་ཤེས་
ཐུབ། ངའི་ཕ་སྤུན་ཕུ་བོ་དེའི་སེམས་སུ་འདི་ལྟར་སྙམ།
‘མཚན་མོར་ངའི་གྲུ་སྟེང་དུ་ཡོང་མཁན་འདི་བྱིས་པ་པྲ་ཚག་ཅིག་ཡིན་མི་སྲིད
དེ། ཁོ་ཚོས་གྲུ་འགྱེལ་བར་དོགས་ནས་གཡོར་མོ་སློང་མི་ཕོད། དེ་བས་རྐུན་མ་ཞིག་ཡིན་པ་
ཁོ་ཐག་རེད།'
“ཁོས་ཅི་བྱས་ཡོད་དམ། ཁོ་རང་མཚན་མོར་གྲུ་སྟེང་དུ་སོང་སྟེ་གབ་པ་རེད། ནམ་
རྒྱུན་མཚོ་ལ་འཇུག་སྐབས་སུ་ཉིན་འགའི་ལམ་རྒྱགས་ཏེ་བག་ལེབ་དང་འབྲས་སོགས་
འཇོག་སའི་གནས་དེར་གན་རྐྱལ་དུ་ལོག་ནས་བསྡད་ཅིང་། གཞན་གྱིས་མི་མཐོང་ཆེད་
ཁོས་ད་དུང་ལུས་ལ་བེར་གོས་རྙིང་ཧྲུལ་ཞིག་བཀབ་སྟེ་ཁུ་སིམ་མེར་བསྒུགས། ནམ་གུང་གི
སྐབས་སུ་སླེབས་པ་ན། ཁྱོད་ཀྱིས་སོམས་དང་། ནམ་གུང་རེད། ཁོས་གློ་བུར་དུ་མི་སྐད་ཅིག་
ཐོས་བྱུང་ལ་ཧ་ལམ་མི་མང་པོ་ཞིག་མཚོ་འགྲམ་དུ་བརྒྱུགས་ཡོང་བ་འདྲ། ཁོས་མགོ་བོ་དགྱེ་
ཙམ་བྱས་ཏེ་བལྟས་པ་ན། ཡེ་ཤུ་མཁྱེན། མ་གཞི་རྐུན་མ་མ་ཡིན་པར་མགོ་སྐྲ་འཕྱང་བའི་
རྒན་མོ་རྐང་རྗེན་བཅུ་ཕྲག་ལྷག་ཡིན་འདུག ངའི་ཕ་སྤུན་ཕུ་བོ་དེ་མི་རྟུལ་ཕོད་ཅན་ཞིག་
ཡིན་ལ་རྒྱུན་དུ་རྐེད་པར་གྲི་ཆུང་རྣོན་པོ་ཞིག་གཟར་ནས་ཡོད། འོན་ཀྱང་ལྷ་མ་སྐོར་ཞིག་
སླེབས་པ་མཐོང་འཕྲལ་ཁོའི་དཔའ་ཞུམ་པར་གྱུར་སོང་། བེར་གོས་ཀྱིས་མགོ་བོ་གཅུད་
ཅིང་རང་ཉིད་འདྲེ་རྒན་མ་དེ་དག་གིས་མི་མཐོང་བར་སྨོན་ཞེས་ཕེ་ནེ་སཾ་ཁོ་ལཱའི་འཕགས་
མར་གསོལ་འདེབས་བྱས།
“དེ་ནས་ཁོ་རང་དེ་གར་ལུས་ཡོངས་མི་བདེ་བའི་ངང་དུ་གབ་སྟེ་བསྡད་པ་ན། ལྷ་མ་
དེ་དག་གིས་ཐག་པ་བཀྲོལ་ཅིང་གཡོར་མོ་བསླངས་ནས་མཚོ་ལ་ཞུགས། གལ་ཏེ་གཡོར་
གྲུ་ནི་རྟ་ཕོ་ཞིག་ཡིན་ཚེ་རྟ་ཁ་གློད་ནས་བང་གིས་རྒྱུག་པ་དང་འདྲ། རེད་དེ། གཡོར་གྲུ་ནི་
མཚོ་ཐོག་ཏུ་བྱ་འཕུར་བ་ལྟར་ཤིན་ཏུ་མགྱོགས་པས་ཆུ་ངོས་ནས་རྣ་བར་གཟན་པའི་ཟིར་སྒྲ་
གྲགས་འོང་ཞིང་། ཐ་ན་གྲུ་གཞོགས་ཀྱི་སྣུམ་ཚོན་ཡང་ཞུ་བར་གྱུར། དེ་ལ་ངོ་མཚར་དགོས་
དོན་མེད་དེ་ལྷ་མས་རླུང་བཀུག་ནས་གཡུག་པ་ཡིན་ལ། རླུང་ནི་འདྲེ་ཡིས་ཕུ་བཏབ་པ་རེད།
སྐབས་དེར་ངའི་ཕ་སྤུན་ཕུ་བོས་དེ་དག་གིས་རྩེ་ཞོར་དགོད་ཞོར་གནམ་ལྡིང་ས་ལྡིང་བྱས་ཏེ་
རང་གིས་དོན་ངན་བསྒྲུབས་པ་ལ་རང་བསྟོད་བྱེད་བཞིན་ཡོད་པ་ཐོས། ལྷ་མའི་ཁྲོད་དུ་རེ་
འགའ་ཁོས་ངོ་ཤེས་ཤིང་འགའ་ཞིག་ནི་ཡུལ་གཞན་ནས་ཡོང་བ་ཐག་གིས་ཆོད་དེ་གཏན་
ནས་མཐོང་མ་མྱོང་བ་འབའ་ཞིག་རེད། ཁྱེད་ཡུན་རིང་བསྡད་པའི་ཆང་ཁང་དེའི་ལྷ་མ་ཧྥེར་
རེ་རཱ(Ferrera)ཡིས་གྲུ་ལ་ཁ་ལོ་སྒྱུར་བཞིན་ཡོད་ཅིང་། ཅུང་ཟད་འགོར་རྗེས་གཡོར་གྲུ་མཚོ་
འགྲམ་དུ་བསྡད་བྱུང་ལ། ལྷ་མ་རྣམས་གཅིག་རྗེས་གཉིས་མཐུད་ངང་ས་རུ་བབས་ཏེ་མཚོ་
འགྲམ་གྱི་ཕ་བོང་ཤིག་ལ་གཡོར་གྲུ་བཏགས། ངའི་ཕ་སྤུན་ཕུ་བོ་ཧིན་རི་ཁེ་སྀ་གྲག་འགུལ་
ཅི་ཡང་མེད་པའི་སྐབས་སུ་ད་གཟོད་ཉེན་ཁར་སྐྲག་ཞོར་གབ་སའི་གནས་དེ་ལས་ཕྱི་རུ་ཐོན།
མཚན་སྨག་ཅུང་ཟད་སྟུག་ནའང་ཁོས་སྔར་བཞིན་མཚོ་འགྲམ་དང་བར་ཐག་རྡོ་འཕངས་ན་
ཐོན་ཙམ་ཞིག་ཡོད་པ་དང་འདམ་རྩྭ་མང་པོ་རླུང་གིས་སྐྱོད་པ། ད་དུང་རྒྱང་ཐག་རིང་ཙམ་
དུ་མེ་ཕུང་ཞིག་ཡོད་པ་བཅས་གསལ་ལེར་མཐོང་ཐུབ། དེ་ནི་ལྷ་འདྲེའི་དགོང་ཚོགས་ཤིག་
ཡིན་པ་ཐག་གིས་ཆོད། ཧིན་རི་ཁེ་སཾས་སྤོབས་པ་ཆེར་བསྐྱེད་ཀྱིས་མཚོ་འགྲམ་དུ་སོང་སྟེ་
འདམ་རྩྭ་འགའ་བྲེགས་རྗེས། དེ་དག་ཁྱེར་ནས་ཕྱིར་རང་གནས་སུ་གབ་སྟེ་ལྷ་མ་རྣམས་ཡོང་
བར་བསྒུགས་ནས་བསྡད། ཧ་ལམ་ཆུ་ཚོད་གཅིག་འགོར་རྗེས། དེ་རྣམས་ཕྱིར་ཡོང་སྟེ་གྲུ་ལ་
བསྡད་ཅིང་ཁ་ཕྱིར་འཁོར་ཏེ་ཚུར་ལ་ཡོང་བ་ནང་བཞིན་མགྱོགས་མྱུར་གྱིས་ཕྱིར་བསྙེགས།
‘གྲུའི་མགྱོགས་ཚད་ལ་ཚོད་དཔག་བྱས་ན།’ ངའི་ཕ་སྤུན་ཕུ་བོའི་སེམས་སུ་འདི་
ལྟར་འདོད། ‘མི་འགྱངས་པར་ཕེ་ནེ་སཻ་ཁོ་ལཱར་ལོག་ཐུབ་ངེས།
“ཐམས་ཅད་བདེ་ལེགས་ཡིན་མོད། འོན་ཀྱང་གློ་བུར་དུ་ལྷ་མ་ཞིག་གིས་འདི་ལྟར་སྨྲས།
‘ལྕམ་སྲིང་ཚོ། ཉོན་དང་། ཆུ་ཚོད་གསུམ་པའི་ཅོང་བརྡ་བཏང་བྱུང་།
“དེ་ནས་སྐད་ཅིག་ཙམ་གྱི་རིང་ལ་ལྷ་མ་རྣམས་སོ་སོར་འཕུར་ཏེ་མི་སྣང་བར་གྱུར། ཁྱེད་
ཀྱིས་ཤེས་སྲིད། ཁོ་ཚོས་རང་ཡུལ་དུ་འགུལ་སྐྱོད་བྱེད་ན་དུས་ཚོད་འདི་ལས་འགྱངས་མི་རུང་།
“གྲུ་ཆུང་སྐྱོད་མཚམས་བཞག་པ་ན་ངའི་ཕ་སྤུན་ཕུ་བོས་དངོས་སུ་གྲུ་ཁྱེམ་དཀྲུག་
དགོས་བྱུང་། མཚོ་ཐོག་ཏུ་དུས་ཡུན་ག་ཙམ་འགོར་རྗེས་ད་གཟོད་ཕེ་ནེ་སྀ་ཁོ་ལཱར་འབྱོར་
བ་ཡིན་ནམ། ཉིན་གཉིས་རེད། ཁྱིམ་དུ་ལོག་དུས་སྟོབས་ཤུགས་ཡོངས་སུ་ཟད་འདུག་ལ།
བག་ལེབ་གཅིག་དང་ཨ་རག་ཕོར་གང་འཐུངས་རྗེས། ཁོ་རང་ལམ་སང་ཕེ་ནེ་སཾ་ཁོ་ལཱའི་
སྨན་གཉེར་དཀའ་བཅུ་པ་ཚང་ལ་སོང་། སྨན་གཉེར་དཀའ་བཅུ་པ་དེ་ཤིན་ཏུ་མཁས་ལ་
སྨན་རྩྭ་སྣ་ཚོགས་ངོས་འཛིན་ཐུབ་པ་ཞིག་ཡིན་པས་ངའི་ཕ་སྤུན་ཕུ་བོས་འདམ་རྩྭ་དེ་དག་
ཁོང་ལ་བསྟན།
‘འདི་ཡུལ་གང་ནས་སྐྱེས་པ་རེད།’ ཁོས་སྨན་གཉེར་དཀའ་བཅུ་པར་དེ་ལྟར་དྲིས།
‘ཨ་མེ་རི་ཁ་གླིང་།’ སྨན་གཉེར་དཀའ་བཅུ་པས་འདི་སྐད་སྨྲས། ‘འདི་ལྟ་བུ་
ནི་ཨ་མེ་རི་ཁ་གླིང་ཁོ་ནར་སྐྱེས་པ་ཡིན། ཁྱོད་ཀྱིས་དེའི་ས་བོན་ཡུལ་འདིར་བཏབ་ནའང་
ངལ་བ་འབྲས་མེད་ཡིན། སྐྱེ་མི་སྲིད།
ངའི་ཕ་སྤུན་ཕུ་བོས་ཁོང་ལ་ཚིག་གཅིག་མ་བཤད་པར་ཐད་ཀར་ཧྥེར་རེ་རཱ་ཚང་
གཟས་ཏེ་སོང་ཞིང་ཁྱིམ་དུ་འཛུལ་མ་ཐག་མོ་ལ་འདི་སྐད་བཤད།
‘ཙིག་རྒན་མ། (བྱི་བ་ཆེན་པོ) ཁྱོད་ནི་ལྷ་མ་ཞིག་རེད།
“ཕ་རོལ་པོའི་ཁ་ནས་ཨག་སྐད་ཅིག་ཤོར་ཏེ་འདི་ལྟར་སྨྲས།
‘ཡེ་ཤུ་མཁྱེན།ཡེ་ཤུ་མཁྱེན།
‘ཞག་གཅིག་གི་རིང་ལ་ཨ་མེ་རི་ཁར་སོང་སྟེ་ཕྱིར་སླེབས་ཐུབ་པ་ནི་ཁྱོང་རང་ལྷ་
མ་ཡིན་པའི་བདེན་དཔང་རེད། ནུབ་ཅིག་ལ་ང་ཁྱོད་དང་མཉམ་དུ་འགྲོ་མྱོང་། འདི་ནི་དཔང་
""རྟགས་ཡིན།ལྟོས་དང་།འདི་ནི་ངས་ཡུལ་དེ་ནས་བཏོག་ཡོང་བའི་འདམ་རྩྭ་ཡིན།’ ་
ཝེ་སེན་ཅྀས་སྐད་ཤུགས་མཐོ་རུ་གྱུར་ཅིང་སྤྲོ་སྣང་རབ་ཏུ་འཕེལ་ཏེ་ང་ལ་གོང་གསལ་
གྱི་དོན་དེ་བརྗོད་པ་དང་། སྐབས་དེར་ལག་པ་ཚུར་བསྲིངས་ཏེ་རྣམ་འགྱུར་ཕུན་སུམ་
ཚོགས་པ་དང་བཅས་སྐད་ཆ་བཤད་ཞོར་ས་ནས་རྩྭ་ཕོན་ཞིག་བཏོག་སྟེ་ང་ལ་བྱིན་པ་ན།
ངས་རང་དབང་མེད་པར་སྔངས་འདར་ཞིག་རྒྱག་དགོས་བྱུང་སྟེ། དངོས་གནས་ཨ་མེ་རི་ཁ་
གླིང་གི་འདམ་རྩྭ་དེ་མིན་ནམ་སྙམ།
ཝེ་སེན་གྱྀས་སླར་ཡང་འདི་སྐད་བཤད།
“ལྷ་མ་དེས་འདི་ལྟར་བཤད་པ་རེད།
‘འུར་མ་རྒྱག འདི་ན་འབྲས་ཁུག་མ་གང་ཡོད། ཁྱོད་ཀྱིས་ཁྱེར། ང་རང་ཁ་རོག་
གེར་སྡོད་དུ་འཇུག་རོགས།'
“ཧིན་རི་ཁེ་སཾས་འདི་ལྟར་བཤད།
‘མིན། ཁྱོད་ཀྱིས་ང་ལ་ཡིད་ཀྱི་རྗེས་སུ་འབྲངས་ནས་རླུང་འགུགས་པའི་ཆོ་
འཕྲུལ་ཏེ། ཡར་སྔོན་འུ་ཅག་ཨ་མེ་རི་ཁར་སྐྱེལ་བའི་རླུང་དེ་འདྲ་འགུགས་པའི་ཆོ་འཕྲུལ་
མི་སློབ་ན། ངས་ཁྱོད་རང་ཁུ་སིམ་མེར་སྡོད་དུ་མི་འཇུག’
“དེ་ནས་ལྷ་མ་དེས་ཁོ་ལ་ཀ་པེད་ཀྱི་ནང་དུ་བཅུག་པའི་ལུག་ལྤགས་ཀྱི་ཤོག་བུ་ཞིག་
བྱིན་པ་དེ་ཕྱིས་སུ་ཁོ་རང་མཚོ་ལ་འཇུག་དུས་རྒྱུན་དུ་ཁྱེར་ཡོད། འོན་ཀྱང་གལ་ཏེ་ང་ཡིན་
ན་ལུག་ལྤགས་ཀྱི་ཤོག་བུ་ལ་སོགས་པ་ཐམས་ཅད་སྔ་མོ་ནས་མེ་ནང་དུ་གཡུག་ཟིན་པའམ་
ཡང་ན་དེ་དག་ཆོས་དཔོན་ལ་ཕུལ་ཟིན་ཏེ། གདོན་འདྲེ་ལ་འབྲེལ་འདྲིས་བྱེད་མཁན་ཞིག་
ཡིན་ཚེ་ནམ་ཡང་ཚོང་པ་ཡ་རབས་ཤིག་མེད།
ངས་ཝེ་སེན་ཡྀས་ང་ལ་གཏམ་རྒྱུད་འདི་བཤད་པར་བཀའ་དྲིན་ཞུས་ཤིང་། དེའི་དོད་དུ་
ངས་ཀྱང་ང་ཚོའི་རྒྱལ་ཁབ་ཏུ་ལྷ་མས་གཡོར་གྲུ་སྤྱོད་པ་མིན་པར། ཁོ་ཚོའི་རྒྱུན་སྤྱོད་ཀྱི་ཡོ་
བྱད་ནི་ཕྱགས་མ་ཡིན་ལ་ཕྱགས་མར་ཞོན་ཏེ་ཕར་འགྲོ་ཚུར་འོང་བྱེད་ཚུལ་སོགས་བཤད།
“དེ་ནི་དཔེ་མི་སྲིད་པ་སྐུ་ཞབས་ཀྱིས་ཤེས་སྲིད།” ཝེ་སེན་ཅྀས་ཅི་མི་སྙམ་པའི་ཚུལ་
གྱིས་དེ་སྐད་སྨྲས།
ཁོས་དེར་ཡིད་ཆེས་མི་བྱེད་པ་ནི་ཧང་སང་དགོས་པ་ཞིག་སྟེ། ཁོས་བརྗོད་པའི་འདམ་
རྩྭའི་སྐོར་གྱི་གཏམ་རྒྱུད་ལ་ངས་དོགས་པ་ཅི་ཡང་ཟོས་མེད། འདི་ནི་དངོས་གནས་ང་ལ་ཁ་
ངོ་མ་བྱིན་པ་མ་རེད་དམ། ང་རང་ཁོང་ཁྲོ་ལངས་ཏེ་སྐད་དྲག་པོས་ཁོ་ལ་རང་ཉིད་ཆ་རྒྱུས་
མེད་པའི་དོན་དག་ཐད་ཉོག་གཏམ་མ་བཤད་ཅེས་དང་། ད་དུང་གལ་སྲིད་ངེད་གཉིས་ཕ་
རི་སིར་ཡོད་ཚེ་དཔང་མི་ག་ཙམ་འཚོལ་དགོས་ཀྱང་ཆོག་ཅེས་སྨྲས།
“གལ་སྲིད་སྐུ་ངོ་ཁྱེད་ཀྱིས་དངོས་སུ་མཐོང་བ་ཡིན་ན་ངོ་མ་ཡིན་རྒྱུ་རེད།” ཝེ་སེན་
ཅྀས་འདི་སྐད་ལན་བཏབ། “འོན་ཀྱང་ཁྱེད་ཀྱིས་དངོས་སུ་མཐོང་བ་མིན་ན། ངས་སྔར་
བཞིན་ལྷ་མ་ཕྱགས་མར་ཞོན་ཏེ་འཕུར་བ་ནི་དཔེ་མི་སྲིད་པ་ཞིག་རེད་འདོད། གང་ཡིན་ཞེ་
ན་ཕྱགས་མའི་ནང་དུ་རྩྭ་རྐང་འགའ་རེ་ཕན་ཚུན་བསྣོལ་ཡོད་ངེས། རྩྭ་རྐང་བསྣོལ་ཚེ་རྒྱ་
གྲམ་དུ་གྲུབ་པ་ཡིན་པས་ཁྱེད་ཀྱིས་སོམས་དང་། ལྷ་མ་རྒྱ་གྲམ་ལ་ཞོན་རུང་ངམ།”
དགག་གཞག་འདི་ལ་རྒོལ་ཐབས་བྲལ་བས་ངས་ཕྱགས་མ་ལ་རིགས་སྣ་ཚོགས་ཡོད་
ཚུལ་ལབ་དགོས་བྱུང་། ཤིང་སྟག་པའི་ཡལ་གས་བཟོས་པའི་ཕྱགས་མར་ཁས་ལེན་ཐབས་
བྲལ་ནའང་སྲ་ཤིང་མཁྲེགས་པའི་ཚོས་ཤིང་གི་ཡལ་གས་བཟོས་པའི་ཕྱགས་མའམ། རྟ་
རྔོག་གིས་བཟོས་པའི་ཕྱགས་མ་སོགས་ལ་དགག་ཐབས་བྲལ། དེ་ལྟ་བུའི་ཕྱགས་མར་ཞོན་
ན་ག་ས་གང་དུ་འགྲོ་ཐུབ་པའི་གནས་ལུགས་དེ་སུས་ཀྱང་རྟོགས་ངེས།
“ཁྱེད་ཀྱི་རྒྱལ་ཁབ་ཏུ་ལྷ་པ་དང་ལྷ་མ་མང་ཚུལ་ངས་རྟག་ཏུ་ཐོས་མྱོང་།” ཝེ་སེན་འྀས་
དེ་ལྟར་བཤད།
“སྤུན་ཟླ། དེ་ནི་ང་ཚོའི་རྒྱལ་ཁབ་ཏུ་ཆོས་ལུགས་ཁྲིམས་གཅོད་ཁང"མེད་པས་རེད།”
“དེ་ལྟར་བཤད་ན། སྐུ་ངོས་མི་དེ་རིགས་མཐོང་མྱོང་ཡོད། དངུལ་བྱིན་པ་ཡིན་ན་ཁོ་
ཚོས་ཆོ་འཕྲུལ་སྣ་ཚོགས་ཁྱོད་ལ་འཚོང་སྲིད། ངས་ཁྱེད་ལ་བཤད། ངས་ཁོ་ཚོའི་མཐུ་རྩལ་
རིག་མྱོང་།”
“ཁྱོད་ཀྱིས་ཤོད་དང་།” ངས་ཁོ་ལ་འདི་ལྟར་བཤད། “ངས་དེའི་སྐོར་མི་ཤེས་པ་
ལྟར་དུ་ཤོད། བཤད་ཚར་རྗེས་ངས་དེ་དག་གི་བདེན་རྫུན་ཁྱོད་ལ་བཤད།”
“དེ་ཆོག སྐུ་ཞབས། འགའ་ཞིག་གིས་ཁྱེད་ཚོའི་ཡུལ་དེར་ཆོ་འཕྲུལ་འཚོང་
མཁན་འདུག་ལ་དེ་ཉོ་མཁན་ཡང་ཡོད་སྐད། ཁྱོད་ཀྱིས་ཟངས་སྒོར་ཁུག་མ་གང་བྱིན་ན།
ཁོ་ཚོས་ཁྱོད་ལ་འདམ་རྩྭ་རྐང་གཅིག་སྟེར། དེའི་སྣེ་གཅིག་ན་ཚིགས་ཡོད་ཅིང་སྣེ་གཅིག་
ན་ཤིང་གི་ཁ་གཅོད་ཅིག་ཡོད་པར་མ་ཟད་ནང་ལ་འབུ་ཡིས་ཁེངས་ཡོད། འབུ་དེ་དག་
གིས་ཁྱོད་ལ་གང་དགོས་པ་དེ་བཞིན་དུ་སྦྱིན་ཐུབ། འབུ་ཆུང་ཆུང་དེ་དག་གིས་གཟན་དུ་
ཅི་ཞིག་བཟའ་ཞེ་ན། དེའི་ཐད་ང་ལས་ཁྱེད་ལ་གསལ་ཆ་ཡོད་ངེས………… སྐུ་ཞབས། བྱབས་
ཁྲུས་བྱས་མྱོང་མེད་པའི་བྱིས་པའི་ཤ་ཟ་བ་རེད། གལ་ཏེ་བྱིས་པའི་ཤ་ལག་ཏུ་མ་ཡོང་ན་
འདམ་རྩྭའི་བདག་པོས་རང་ཉིད་ཀྱི་ལུས་སྟེང་གི་ཤ་སྟེར་དགོས …………(ཝེ་སེན་འྀའི་མགོ་
སྐྲའང་གྱེན་དུ་གཟེངས) སྐུ་ཞབས། ཆུ་ཚོད་ཉེར་བཞིའི་རིང་ལ་ངེས་པར་དུ་ཐེངས་
གཅིག་ལ་གཟན་སྟེར་དགོས་པ་རེད།”
“ཁྱོད་ཀྱིས་དེ་འདྲའི་འདམ་རྩྭ་ཞིག་མཐོང་མྱོང་ངམ།"
“སྐུ་ཞབས། དྲང་མོར་བཤད་ན་མཐོང་མ་མྱོང་། འོན་ཀྱང་ང་རང་མིང་ལ་རོ་མེ་རོ་
ཞེས་པའི་མི་ཞིག་ལ་རྒྱུས་མངའ་ཆེན་པོ་ཡོད། ངེད་གཉིས་ཀྱིས་ཐེངས་མང་པོར་མཉམ་དུ་
ཆང་འཐུང་མྱོང་།(སྐབས་དེར་ཁོས་ཅི་ཞིག་བྱེད་ཀྱིན་པ་ངས་མ་རྟོགས་མོད། ད་ལྟ་རྟོགས་
སོང་།) ཁོ་ནི་ཤིང་རྟ་པ་ཞིག་རེད། ཕྱིས་སུ་ནད་ཅིག་བྱུང་སྟེ་རྐང་པར་སྐྱོན་ཤོར་བས་ཤིང་
རྟ་གཏོང་མི་ཐུབ་པར་གྱུར། གཞན་གྱིས་ཁོར་གནས་མཇལ་དུ་ཕྱིན་ལ་ནད་དེ་བཅོས་
ཐབས་བྱོས་ཞེས་བསྐུལ་ནའང་ཁོས་འདི་སྐད་བཤད། ‘ང་གནས་མཇལ་དུ་ཕྱིན་པའི་རིང་
ལ། ངའི་བྱིས་པ་ཚོའི་འཚོ་ཚིས་ཅི་བྱ།' བྱ་ཐབས་ཟད་པ་ན་ཁོ་རང་ལྷ་པ་ལྷ་མ་ལ་སོགས་
པའི་དམན་པའི་རིགས་ཀྱི་གྲས་སུ་འཚངས་ཤིང་། དེ་དག་གིས་ཁོ་ལ་ད་ཅི་ངས་སྐུ་ངོར་
ཞུས་པའི་འདམ་རྩྭ་དེ་འདྲ་ཞིག་བཙོང་།——— སྐུ་ཞབས། དུས་དེ་ནས་བཟུང་རོ་མེ་རོ་ནི་
རྒྱུག་ཤར་གློད་དེ་ཧ་ལམ་རི་བོང་ཡང་འཛིན་ཐུབ་པ་ཞིག་ཏུ་གྱུར་ཅིང་། ཁོའི་དོ་ཟླར་ཡོང་
བའི་ཤིང་རྟ་པ་གཅིག་ཀྱང་མེད། ཁྱེད་ཀྱིས་ཤིང་རྟ་པའི་ལས་རིགས་ནི་ཅི་འདྲའི་ཉེན་ཁ་
ཆེ་ཞིང་དཀའ་ཚེགས་ཅན་ཞིག་ཡིན་པ་རྟོགས་ངེས། ད་ལྟ་ཁོ་རང་དྲེལ་གྱི་སྔོན་དུ་རྒྱུག
ཅིང་ཁ་ལ་སི་གྷར་ཐ་མག་ཅིག་བཙུགས་ཏེ་མཚམས་མེད་པར་འཐེན་བཞིན་ཡོད་ལ། ཝ་
ལེན་སི་ཨ་ནས་མུར་སི་ཨའི་བར་དུ་ངལ་གསོ་ཐེངས་གཅིག་ཀྱང་བྱ་མི་དགོས་པར་བགྲོད་
ཐུབ། འོན་ཀྱང་ཁོ་རང་མཐོང་བ་ཙམ་གྱིས་ཁོས་རིན་དོད་ཆེན་པོ་ཞིག་ཕུལ་ཡོད་པ་རྟོགས་
ཡོང་སྟེ། ཁོའི་རུས་པས་སྐྱི་ལྤགས་ཀྱང་བརྟོལ་ལ་ཉེ་ཞིང་མིག་ཟུང་ནི་ད་ལྟ་ནང་བཞིན་
མུ་མཐུད་དོང་དུ་ལྷུང་ན་མི་འགྱངས་པར་ཕྱི་ལྟག་ནས་མཐོང་ཐུབ་ངེས་རེད། འབུ་དེ་དག་
གིས་ཁོ་རང་ཟ་བཞིན་ཡོད།
“ཆོ་འཕྲུལ་ཁ་ཤས་ནི་རྒྱུག་པ་ཁོ་ན་ཙམ་མ་ཡིན་པར་ཕྱོགས་གཞན་དུའང་ནུས་པ་
ཐོན་བཞིན་ཡོད། ………ཆོ་འཕྲུལ་འགའ་ཞིག་གིས་མི་ལ་ཞ་ཉེའི་མདེའུ་དང་རྣོ་ལྕགས་
ཀྱིས་གནོད་མི་ཚུགས་པ་ཞིག་ཏུ་བསྒྱུར་ཐུབ་ཅིང་དེ་ལ་མཚོན་གྱིས་མི་ཚུགས་པ་ཟེར།
ནཱ་ཕོ་ལོན་ལ་ཏག་ཏག་དེ་འདྲའི་ཆོ་འཕྲུལ་ཞིག་ཡོད་པས་སི་ཕེན་དུ་ཁོ་རང་གསོད་མི་ཐུབ།
ཡིན་ཡང་བྱེད་ཐབས་ཧ་ཅང་སླ་མོ་ཞིག་ཡོད་དེ …………”
ངས་གློ་བུར་དུ་རྟུལ་ཕོད་ཅན་གྱི་ཝི་གྷཾ(Whig)"ཏང་མི་ཞིག་གིས་མེ་མདས་ཐེངས་
གཅིག་བརྒྱབ་པས་ཁྀ་ལཱ་ཧྥུ•ཧོར་སྀ(Clough House)'ཡི་སོག་པ་བརྟོལ་བའི་དོན་དེ་
དྲན་པས་ན། ཁོའི་ཚིག་མཚམས་བཅད་དེ་འདི་སྐད་སྨྲས། “དངུལ་གྱིས་བླུགས་པའི་
མདེའུ་ཞིག”
“གཅིག་བྱས་ན་དངུལ་གྱི་མདེའུ་ཞིག་གིས་ནུས་པ་ཐོན་སྲིད།” ཝེ་སེན་འྀས་མུ་
མཐུད་དུ་འདི་ལྟར་བཤད། “དེའི་ཆ་རྐྱེན་ནི་མདེའུའི་སྟེང་ལ་རྒྱ་གྲམ་ཞིག་དགོས་ཤིང་
སྔོན་ཆད་ཀྱི་དོང་ཙེ་ལྟ་བུའི་དངུལ་ཊམ་གྱིས་བཞུ་དགོས། འོན་ཀྱང་ཐད་ཀར་བསྔོ་སྨོན་
ཞུ་སྐབས་མཆོད་སྟེགས་སྟེང་སྤྱད་མྱོང་བའི་ཞག་སྒྲོན་བཞུས་ན་ལྷག་ཏུ་བཟང་། ཁྱོད་ཀྱིས་
སྨོན་ལམ་བཏབ་པའི་ཞག་སྒྲོན་དེ་རིགས་མདེའུའི་བླུག་ཀོང་ནང་དུ་བཞག་ནས་བཞུས་
ཚེ་སེམས་བདེ་བར་བྱས་ཆོག་སྟེ། ངན་སྔགས་དང་ཆོ་འཕྲུལ། ཁྲབ་རྨོག་སོགས་གང་ཞིག་
ཡོད་ཀྱང་ལྷ་པ་རྣམས་མདེའུ་ལས་ཐར་དཀའ། རྡོར་རྡོ་སེལ”གྱི་ཉེ་འདབས་སུ་སྔོན་ཆད་
འགྲན་ཟླ་བྲལ་བའི་ཧུའུ་ཨན་ཁཱོར་ཞེས་པ་དཔའ་སྤོབས་ཆེ་བའི་སྡེ་དམག་ཅིག་གིས་ཞག་
མདེལ་གྱིས་བཀུམ་པ་རེད། ཁོ་རང་ཤི་རྗེས་དམག་མི་དེས་ཁོའི་ལུས་ལ་སྔོག་བཤེར་བྱས་
པ་ན། བྲང་ངོས་སུ་མེ་རྫས་ཀྱིས་བྲིས་པའི་རི་མོ་དང་བརྡ་རྟགས་ཀྱིས་ཁེངས་ཤིང་སྐེ་ལ་
སྲུང་འཁོར་བཏགས་འདུག ད་རུང་ཅི་ཡིན་མི་ཤེས་པའི་དངོས་པོ་ཆུང་ཆུང་མང་པོ་ཞིག་
ཡོད་སྐད། དེང་སྐབས་ཨན་ད་ལུའུ་སི་ཡར་ཀུན་གྱི་གླེང་གཞིར་གྱུར་པའི་ཧོ་སེ•མ་རི་ཡཱར་
ཏག་ཏག་མདའ་འགོག་གི་ཆོ་འཕྲུལ་ཞིག་ཡོད་པར་བཤད། འོན་ཀྱང་ཞག་མདེལ་གྱིས་
ཁོ་ལ་བརྒྱབ་ཚེ་ཁོས་ཀྱང་སེམས་ཆུང་བྱ་དགོས་ས་རེད། ཁྱེད་ཀྱིས་ཤེས་སྲིད། ཆོས་དཔོན་
དང་བཙུན་པ་རྣམས་ཁོའི་ལག་ཏུ་ཚུད་ན་རང་དགར་མི་འཇོག་སྟེ། དེའི་རྒྱུ་མཚན་ནི་མ་
འོངས་པར་ཁོ་རང་གསོད་བྱེད་ཀྱི་མདེའུ་ནི་ཞག་གིས་བཟོས་པ་ཡིན་ལ། ཞག་དེ་ནི་ཆོས་
དཔོན་གྱིས་བྱིན་རླབས་བརྒྱབ་པ་ཞིག་ཡིན་ཚེ་ད་གཟོད་ནུས་པ་ཐོན་ཐུབ་པ་ཁོས་རྟོགས་
ཡོད་པས་རེད།”
གལ་ཏེ་ལམ་གྱི་དཀྱོགས་མཚམས་ཤིག་ནས་ཏག་ཏག་མུར་ཝི་ཨེ་ངྷི་རོ་མཐོང་སྟེ་གླེང་
གཞི་བསྒྱུར་བ་མིན་ན། ཝེ་སེན་ཤྲྀས་ད་རུང་མུ་མཐུད་དུ་བཤད་ཤས་ཆེའོ། །

ཀོ་ལོམ་པཱ།
སེམས་ཁྲལ་མེད་པར་བདེ་བར་བཞུད།།
དགྲ་ཤ་ལེན་མཁན་མོ་རང་ཡོད། །
《ནིའོ་ལོའི་མྱང་གཞས》

གཅིག
181 ×ལོའི་ཟླ10པའི་ཟླ་སྟོད་དུ། ཨིར་ལན་གྱི་མི་སྟེ་དབྱིན་ཇིའི་དམག་དཔུང་གི་
ཕུལ་དུ་བྱུང་བའི་ལས་འཛིན་པའམ། མདའ་དཔོན་ཐོ་མ་སྀ•ནེ་ཝིའོ(Tomas Nevil)
བུ་མོ་དང་ལྷན་དུ་དབྱི་ཐ་ལིར་གནས་སྐོར་ལ་སོང་སྟེ་ཕྱིར་ཕེབས་སྐབས། གྲོང་ཁྱེར་མར་
སེ (Marseille) ཡི་བྷོ་ཝོ (Beauveau) མགྲོན་ཁང་ཆེན་མོ་རུ་ཞག་སྡོད་བྱས། སྤྲོ་སེམས་
རབ་ཏུ་འཁོལ་བའི་ཡུལ་སྐོར་པ་རྣམས་ཀྱིས་ཡུལ་གང་དེར་བསྔགས་བརྗོད་ཀྱི་མེ་ཏོག་བར་
མེད་གཏོར་བ་ན། ཕྱིན་ཅི་ལོག་པའི་བསམ་ཚུལ་ཞིག་ཀྱང་བསྐྱེད་སྲིད་ལ། ད་ལྟའི་ཡུལ་
སྐོར་པ་འགའ་རེས་རང་ཉིད་ཁྱད་དུ་འཕགས་པ་ཡིན་པར་མཚོན་ཆེད་རྟག་ཏུ “མཐོང་
རྒྱ་ཆུང་ན་ངོ་མཚར་ཆེ་མདོག་མ་སྟོན” ཞེས་པའི་ཧོ་ར་སེ(Horace) ཡི་གཏམ་དེ་རང་
གི་གདམས་ངག་ཏུ་བྱས་ཡོད། མདའ་དཔོན་གྱི་བུ་མོ་ལི་ཏི་ཡ(Lydia)ནི་ཏག་ཏག་སྐྱོན་
འཚོལ་བར་དགའ་བའི་ཡུལ་སྐོར་པ་དེའི་རིགས་སུ་གཏོགས། མོས《ཡེ་ཤུའི་ལྷ་བབས་ཐང་
ག》དེ་ངོ་མཚར་སྐྱེད་པ་ཞིག་མིན་ལ། འཕྱུར་བཞིན་པའི་མེ་རི་ཝེ་སུའུ་ཝི ཡང་བྷིར་
མིང་ཧམ(Birmingham)གྱི་བཟོ་གྲྭའི་དུ་ཁུང་ལས་ལྷག་པ་ཞིག་མིན་པར་འདོད། མདོར་
ན། མོ་རང་དབྱི་ཐ་ལིར་ཆེས་མི་དགའ་ས་ནི་རྒྱལ་ཁབ་འདིར་ཐུན་མོང་མ་ཡིན་པའི་ཁྱད་
ཆོས་དཀོན་པ་དེ་ཡིན། སྐད་ཆ་འདིའི་ནང་དོན་ལ་མི་སོ་སོར་འགྲེལ་སྟངས་རེ་རེ་ཡོད། ལོ་
འགའི་སྔ་རོལ་ཏུ་འདིའི་དོན་ཡོངས་སུ་རྟོགས་མོད། ད་ལྟ་སླར་ཡང་མི་ཤེས་པར་གྱུར་འདུག
དང་ཐོག་སྲས་མོ་ལི་ཏི་ཡའི་སེམས་པ་སྤྲོ་སིང་ངེ་བ་ཞིག་ཡིན་ཏེ། རི་བོ་ཨར་ཕི་སྀ(Alps)
ཡི་ཕ་རོལ་ཏུ་གཞན་གྱིས་མཐོང་མ་མྱོང་བ་ཞིག་རང་གིས་མཐོང་བྱུང་བས། ཕྱིར་སོང་སྟེ་སྐུ་
ཞབས་རྗོར་ཏན(Jourdian)“དང་འདྲ་བར “ངོ་སོ་ཆེ་བའི་མི” རྣམས་དང་བརྒྱ་བཤད་
སྟོང་བཤད་བྱེད་ཆོག་པར་སྙམ་ཡོད། འོན་ཀྱང་ཕྱོགས་གང་ནས་ཀྱང་རིགས་མཐུན་སྤུན་ཟླ་
རྣམས་སྔོན་དུ་ཐོན་འདུག་ཅིང་གཞན་གྱིས་མ་མཐོང་བ་ཞིག་འདྲེན་རྒྱུ་མེད་པ་ཚོར་བས།
མཐའ་གཅིག་ཏུ་ལྡོག་ཕྱོགས་ནས་ལངས། རེད་དེ། ཆེས་སུན་སྣང་བསྐྱེད་པ་ཞིག་ནི་ཁྱོད་
ཀྱིས་ནམ་རྒྱུན་དབྱི་ཐ་ལིའི་རིག་དངོས་རྩ་ཆེན་ཞིག་གླེང་ཡོང་དུས། ཕ་རོལ་པོས་རྟག་ཏུ་
ཁྱོད་ལ་འདི་ལྟར་བཤད་ངེས་ཏེ། “ཁྱོད་ཀྱིས་གྲོང་ཁྱེར་གང་དེའི་ཕོ་བྲང་ག་གེ་མོའི་ནང་དུ་
ར་ཧྥེའོ་ཡི་རི་མོ་གྲགས་ཅན་དེ་མཐོང་ཡོད་དམ། དེ་ནི་དབྱི་ཐ་ལིའི་ཆེས་མཛེས་པའི་དངོས་
པོ་དེ་རེད།” འོན་ཀྱང་དེ་ནི་ཏག་ཏག་ཁྱོད་ཀྱིས་དོ་སྣང་མ་བྱས་པའི་རི་མོ་དེ་ཡིན་འདུག་
པས་ཁ་སྐྱེངས་པ་ཞིག་ཡིན། རིག་དངོས་དང་ཡུལ་ལྗོངས་མཐའ་དག་ལྷག་ལུས་མེད་པར་
བལྟ་དགོས་ཚེ་དུས་ཡུན་རིང་པོ་དགོས་པ་ན། ཐད་ཀར་སེམས་ཐག་བཅད་དེ་མཐའ་གཅིག་
ཏུ་དགག་པ་བརྒྱབ་ན་ད་དུང་ལས་སླ་པོ་ཡོད་པ་རེད།
བྷོ་ཝོ་མགྲོན་ཁང་ཆེན་མོ་རུ་སྲས་མོ་ལི་ཏི་ཡ་ད་དུང་ཡི་མུག་པའི་དོན་དག་ཅིག་ལ་
འཕྲད་པ་རེད། མོས་དབྱི་ཐ་ལི་ནས་ཕེ་ལ་སྀ་ཌྙིའི་ལུགས(Pelasgic)སམ་སི་ཁྀ་ལོ་ཕེའི་
ལུགས(Cyclopean)ཀྱིས་བྲིས་པའི་སེག་ཉིའིlམཁར་སྒོའི་སྐྱ་རིས་ཤིག་ཁྱེར་ཡོང་ཞིང་།
སུ་ཞིག་གིས་ཀྱང་བྲིས་མྱོང་མེད་པར་འདོད་ཡོད། འོན་ཀྱང་གྲོང་ཁྱེར་མར་སེ་རུ་སྐུ་ལྕམ་
ཧྥ་རན་སི་སྀ•ཧྥན་ཝི་ཁྀ(Frances Fenwick)དང་འཕྲད་སྐབས་མོས་རང་གི་པར་དེབ་
བསྟན་བྱུང་ལ། དེའི་ནང་གི《སྙན་ངག་ཚིག་ཕྲེང་བཅུ་བཞི་མ》ཞིག་དང་སྐམ་ཟིན་པའི་མེ་
ཏོག་ཅིག་གི་བར་དུ་ས་སེར་གྱི་བཀྲག་མདངས་འཚེར་བའི་མཁར་སྒོ་དེའི་རི་མོ་ཐོལ་གྱིས་
མངོན་བྱུང་། དེ་བས་སྲས་མོ་ལི་ཏི་ཡས་རང་གི་སེག་ཉིའི་མཁར་སྒོའི་སྐྱ་རིས་དེ་གློ་བ་ཉེ་
བའི་གཡོག་མོ་ཞིག་ལ་གནང་ཞིང་། དུས་དེ་ནས་བཟུང་ཕེ་ལ་སྀ་ཏྟིའི་ལུགས་ཀྱི་བཟོ་སྐྲུན
སྒྱུ་རྩལ་ལ་སྤྲོ་བ་མེད་པར་གྱུར།
ཡི་མུག་པའི་སེམས་ཁམས་དེ་ལྟ་བུས་མདའ་དཔོན་ནེ་ཝིའོ་ལའང་ཤུགས་རྐྱེན་ཐེབས་
འདུག་སྟེ། ཆུང་མ་ཚེ་ལས་འདས་པ་ནས་བཟུང་མདའ་དཔོན་གྱིས་ཡོད་ཚད་སྲས་མོ་ལི་
ཏི་ཡའི་ལྟ་ཚུལ་རྟེན་གཞིར་འཛིན་པ་ཡིན། ཁོ་ལ་མཚོན་ན་དབྱི་ཐ་ལིའི་སྐྱོན་ཆ་ཆེ་ཤོས་
ནི་ཁོའི་བུ་མོར་སུན་སྣང་བསྐྱེད་པ་དེ་ཡིན་པས། འཛམ་གླིང་སྟེང་གི་རྒྱལ་ཁབ་ཆེས་སྡུག་
ཤོས་དེ་ཡིན་པར་འདོད། དྲང་མོར་བཤད་ན། ཁོས་དབྱི་ཐ་ལིའི་རི་མོ་དང་བརྐོས་བརྙན་གྱི་
ཕྱོགས་ལ་སྐྱོན་འཚོལ་རྒྱུ་ཅི་ཡང་མ་བྱུང་མོད། འོན་ཀྱང་ཁོས་གཏན་ཁེལ་བྱས་ཆོག་པ་ནི་
ཡུལ་འདིར་རྔོན་བྱེད་དུས་རི་དྭགས་ཤིན་ཏུ་ཉུང་སྟེ། རོམ་གྱི་གྲོང་མཐའ་རུ་ཉི་མའི་ཚ་ཟེར་
འོག་ལེ་དབར་བཞི་བཅུ་ཙམ་བརྒྱུགས་ན་ད་གཟོད་ཉམ་ང་བའི་དེ་ཕོ་སུག་དམར་འགའ་
གསོད་ཐུབ།
གྲོང་ཁྱེར་མར་སེ་ལ་འབྱོར་བའི་ཉིན་གཉིས་པར། ཁོས་སྔོན་ཆད་ཀྱི་རང་གི་དམག་
དཔོན་ལས་རོགས་ཏེ་རུ་དཔོན་ཨེ་ལི་སྀ(Ellis)མགྲོན་ལ་བོས་ནས་ལྷན་དུ་གསོལ་ཚིགས་
བཞེས་པ་རེད། རུ་དཔོན་ཨེ་ལི་སྀ་ནི་ཁོར་སི་ཁཱ་རུ་གཟའ་འཁོར་དྲུག་ལ་བསྡད་དེ་ཕྱིར་
སླེབས་མ་ཐག་ཡིན་པས། ཁོས་སྲས་མོ་ལི་ཏི་ཡ་ལ་ཇག་པའི་གཏམ་རྒྱུད་གསོན་ཉམས་ལྡན་
པ་ཞིག་བཤད་ཅིང་། ཆེས་ཡིད་དབང་འགུགས་པའི་ཆ་ནི་སྔོན་ཆད་རོམ་དང་ནབ་ལེ་སྀའི་
ལམ་བར་དུ་གཞན་གྱིས་མོ་ལ་བཤད་པའི་འཕྲོག་བཅོམ་སྐོར་གྱི་གཏམ་རྒྱུད་དང་གཏན་
ནས་མི་འདྲ་བ་དེ་རེད། མངར་ཟས་ལ་རོལ་བའི་སྐབས་སུ་ཅོག་ཙེའི་འགྲམ་དུ་སྐྱེས་པ་
གཉིས་ཀ་མ་གཏོགས་ལྷག་མེད་ལ། བྷོར་ཏོའི་རྒུན་ཆངདམ་བེ་འགའ་མདུན་དུ་བཞག་སྟེ་
རྔོན་ལས་ཀྱི་སྐོར་ནས་ལབ་གླེང་སྣ་ཚོགས་བྱས། སྐབས་དེར་མདའ་དཔོན་གྱིས་ད་གཟོད་
ཁོར་སི་ཁཱའི་འདབ་ཆགས་དང་གཅན་གཟན་རི་དྭགས་ལ་རིགས་སྣ་ཚོགས་ཡོད་པར་མ་
ཟད་གྲངས་འབོར་ཡང་ཤིན་ཏུ་མང་བས་ཀུན་དང་མི་འདྲ་བ་གཞི་ནས་རྟོགས་བྱུང་། “དེ་
རུ་ཕག་རྒོད་ཧ་ཅང་མང་།” རུ་དཔོན་ཨེ་ལི་སཾ་ན་རེ། “ཡིན་ནའང་ཁྱིམ་ཕག་རྣམས་ཀྱང་
ཕག་རྒོད་དང་ཤིན་ཏུ་འདྲ་བས་ཁྱོད་ཀྱིས་དེ་གཉིས་ཀྱི་དབྱེ་བ་དགར་ཤེས་དགོས། གལ་
སྲིད་ཕག་རྒོད་དུ་འཁྲུལ་ཏེ་ཁྱིམ་ཕག་ཅིག་བསད་ཚེ། བདག་པོས་ཁྱོད་རང་སྡུག་ལ་གཏོད་
ངེས། ཁོ་ཚོས་ལུས་ཡོངས་སུ་དྲག་ཆས་སྤྲས་ཏེ་ནགས་ཚལ་ཞེས་བྱ་བའི་སྡོང་ཕྲན་ཚང་
ཚིང་འཁྲིགས་པ་དེའི་ཁྲོད་ནས་མཆོངས་ཡོང་སྟེ། ཁྱོད་ཀྱི་ལག་ནས་སྐྱིན་ཚབ་ལེན་པར་མ་
ཟད་ཁྱོད་ལ་ཟུར་ཟ་དང་འཕྱ་སྨོད་བྱ་ངེས། ད་དུང་རི་དྭགས་གཉན་ཞེས་པ་ཡོད། རི་དྭགས་
ངོ་མཚར་ཅན་འདིའི་རིགས་ནི་ས་ཆ་གཞན་དུ་མི་སྣང་བས་ཤིན་ཏུ་དཀོན་ལ་རྔོན་པར་
དཀའ་བ་ཞིག་རེད། གང་ལྟར་ཁོར་སི་ཁཱའི་གླིང་ཕྲན་སྟེང་དུ་འདབ་ཆགས་དང་གཅན་
གཟན་རི་དྭགས་བགྲང་གིས་མི་ལང་བ་ཡོད་པས་རེ་རེ་བཞིན་བརྗོད་ཐབས་བྲལ། མདའ་
དཔོན་ལགས། གལ་ཏེ་ཁྱེད་རང་རྔོན་ལས་ལ་དགའ་པོ་ཡོད་ན་ཁོར་སི་ཁཱ་ལ་ཕེབས་དང་།
དེ་རུ་ངས་གནས་ཚང་གཡར་སའི་བདག་པོས་གསུངས་པ་ནང་བཞིན་ཁྱེད་ཀྱིས་གང་
འདོད་དུ་རྔོན་བྱས་ཆོག་ལ། ཆུང་བ་དེ་ཕོ་ནས་ཆེ་བ་མི་ཡི་ཚུན་ཆད་ཐམས་ཅད་འབེན་དུ་
བྱ་ཆོག”
ཇ་འཐུང་བའི་སྐབས་སུ། རུ་དཔོན་གྱིས་ད་དུང་སྲས་མོ་ལི་ཏི་ཡར་དགྲ་ལ་དགྲ་ལན་
འཇལ་ཏེ་ཤ་འཁོན་རྩོད་རེས\བྱེད་པའི་གཏམ་རྒྱུད་ཅིག་བཤད། ད་ཅི་བཤད་པའི་གཏམ་
རྒྱུད་དེ་ལས་ཀྱང་ངོ་མཚར་ཆེ་བས་མོའི་ཡིད་དབང་ཅིག་ཅར་དུ་བཀུག རུ་དཔོན་གྱིས་
ད་དུང་མོ་ལ་གདོད་མའི་ནགས་ཚལ་གྱི་སྣང་ཚུལ་ངོ་མཚར་ཅན་དང་། ས་དེའི་ཡུལ་མི་
རྣམས་ཀྱི་གཤིས་ཀ་ཁྱད་པར་བ། ད་དུང་མགྲོན་པོར་བཟང་བའི་ཁོ་ཚོའི་ལྷག་བསམ་དང་
གདོད་མའི་གོམས་སྲོལ་སོགས་ཞིབ་ཅིང་རྒྱས་པར་བཤད་པ་ན། སྲས་མོ་ལི་ཏི་ཡ་གཞི་
ནས་ཡུལ་ཁོར་སི་ཁཱ་ལ་དགའ་བར་གྱུར། མཇུག་མཐར་རུ་དཔོན་གྱིས་ད་དུང་མོ་ལ་གློ་གྲི་
ཡིད་དུ་འོང་བ་ཞིག་གནང་སོང་ལ། གློ་གྲི་དེའི་རིན་ཐང་ནི་བཟོ་དབྱིབས་ཁྱད་པར་བ་དང་
ཟངས་ཀྱིས་ཤན་པའི་ཡུ་བ་མ་ཡིན་པར་དེའི་ཡོང་ཁུངས་ལ་ཐུག་ཡོད་དེ། མིང་དུ་གྲགས་
པའི་ཇག་པ་ཞིག་གིས་བློས་བཏང་སྟེ་རུ་དཔོན་ལ་གནང་བ་ཡིན་འདུག་ལ། གློ་གྲི་དེས་མི་
བཞི་བསད་མྱོང་བ་ཁག་ཐེག་བྱེད་ཐུབ། སྲས་མོ་ལི་ཏི་ཡ་ཡིས་གློ་གྲི་སྐེད་པར་བཏགས་ཤིང་
མཚན་མོར་སྔས་མགོའི་སྒམ་ཆུང་གི་སྟེང་དུ་བཞག གཉིད་མ་ལོག་པའི་ཡར་སྔོན་དུ་ད་
དུང་གློ་གྲི་ཤུབས་ལས་བཤངས་ཏེ་ཐེངས་གཉིས་ལ་བལྟས། གཞན་ཡང་མདའ་དཔོན་གྱིས་
རྨི་ལམ་དུ་གཉན་ཞིག་བསད་པ་རྨིས་ཤིང་དེའི་བདག་པོས་ཁོ་ལ་སྐྱིན་ཚབ་སྤྲོད་དགོས་
པར་བཤད། དེ་ནི་ཕག་རྒོད་དང་འདྲ་ནའང་མགོ་ན་ཤ་བའི་རྭ་གཉིས་ཡོད་ཅིང་འཕོངས་
ན་དེ་ཕོའི་མཇུག་སྒྲོ་ཡོད་པའི་རི་དྭགས་ཧ་ཅང་ཁྱད་མཚར་ཞིག་ཡིན་པས། ཁོས་ཕངས་
སེམས་ཅི་ཡང་མེད་པར་སྐྱིན་ཚབ་སྤྲད་པ་རེད།
“ཨེ་ལི་སྀས་ཡུལ་ཁོར་སི་ཁཱ་ན་རི་དྭགས་ཤིན་ཏུ་མང་ཟེར།” མདའ་དཔོན་གྱིས་བུ་
མོ་དང་ལྷན་དུ་དགོང་ཟས་ལ་རོལ་སྐབས་འདི་ལྟར་བཤད། “གལ་སྲིད་ཐག་རིང་ཞིག་མིན་
ཚེ་ང་དངོས་གནས་ཡུལ་དེར་སོང་སྟེ་ཟླ་ཕྱེད་ཙམ་ལ་འདུག་འདོད།"
“དེ་འདྲ་ཡིན་ཚེ།" སྲས་མོ་ལི་ཏི་ཡས་འདི་ལྟར་ལན་བཏབ་བྱུང་། “ངེད་གཉིས་
ཁོར་སི་ཁཱ་ལ་མི་འགྲོ་དོན་ཅི་ཡིན། ཁྱེད་ཀྱིས་རི་དྭགས་རྔོན་དང་ངས་རི་མོ་འབྲི། གལ་ཏེ་
ངའི་པར་དེབ་ཏུ་རུ་དཔོན་ཨེ་ལི་སྀས་གསུངས་པའི་ནཱ་ཕོ་ལོན(Napoleon)ཆུང་དུས་སློབ་
སྦྱོང་བྱེད་སའི་བྲག་ཕུག་གི་རི་མོ་དེ་ཡོད་ཚེ་ཅི་འདྲའི་དགའ་འོས་པ་ཞིག་རེད་ཨང་།”
མདའ་དཔོན་གྱི་རེ་འདུན་ལ་བུ་མོས་ཁས་ལེན་བྱས་པ་འདི་ནི་ཕལ་ཆེར་ཐེངས་དང་
པོ་ཡིན་སྲིད། མདའ་དཔོན་རབ་ཏུ་དགའ་ནའང་གཟས་ནས་ལྡོག་ཕྱོགས་ཀྱི་ལྟ་ཚུལ་འགའ་
བཏོན་ཏེ་སྲས་མོ་ལི་ཏི་ཡའི་སེམས་ལ་སྔར་ལས་ལྷག་པའི་ཟ་འཕྲུག་བཟོད་དཀའ་བ་ཞིག་
བསྐྱེད་བྱུང་ལ། མདའ་དཔོན་གྱིས་ས་དེ་ནི་མཐའ་འཁོབ་ཀྱི་ཡུལ་ཡིན་པས་བུད་མེད་
རྣམས་གནས་སྐོར་དུ་སོང་ན་སྟབས་བདེ་མིན་པ་སོགས་སྨྲས། ཡིན་ཡང་འདི་དག་ཐམས་
ཅད་ཀྱིས་གོ་གཅིག་ཀྱང་མི་ཆོད་དེ་བུ་མོ་ཅི་ལའང་སྐྲག་པ་མིན། ལྷག་པར་དུ་མོ་རང་རྟ་
ལ་ཞོན་ཏེ་གནས་སྐོར་ལ་འགྲོ་བར་མོས་ཤིང་། ཕྱི་རོལ་ཏུ་གུར་ཕུབ་ནས་སྡོད་དགོས་ཚུལ་
གླེང་དུས་དགའ་སྤྲོ་ཚད་མེད་སྐྱེ་བཞིན་ཡོད། མོས་ད་དུང་ཨ་ཕར་འཇིགས་སྐུལ་གྱི་ཚུལ་
དུ་ཨེ་ཤ་ཡ་ཆུང་བ(Asia minor)རུ་འགྲོ་རྒྱུ་ཡིན་ཟེར། གང་ལྟར། ཕར་སྐད་ཆ་གཅིག་
བཤད་ན་ཚུར་ཚིག་ལན་གཅིག་སྤྲད་ཡོང་བ་རེད། ད་བར་དུ་དབྱིན་ཇིའི་བུད་མེད་གཅིག་
ཀྱང་ཡུལ་ཁོར་སི་ཁཱ་ལ་འགྲོ་མྱོང་མེད་པས་མོ་རང་ངེས་པར་དུ་འགྲོ་དགོས་འདུག ཕྱིར་
སླེབས་ཏེ་སེན་ལྡེམ་སྀའི་ཕོ་བྲང་དུ་རང་གི་གནས་སྐོར་གྱི་པར་དེབ་དེ་གཞན་ལ་ངོམ་
ཐུབ་ན་ཅི་མ་རུང་།
“འོན་ཀྱང་སྙིང་ཉེ་ལགས། ཁྱེད་ཀྱིས་སྐྱ་རིས་ཡག་པོ་དེ་མགྱོགས་པོར་ཕར་ལ་སློག་
དོན་ཅི།”
“འོ། དེ་ཅི་ཡང་མ་རེད། ངས་རང་གི་ལམ་པ་བྱས་མྱོང་བའི་ཇག་པ་གྲགས་ཅན་ཞིག་
དཔེར་བྱས་ཏེ་བྲིས་པའི་སྐྲ་རིས་ཤིག་ཡིན།”
“ཅི་རེད། ཁྱེད་རང་ཁོར་སི་ཁཱ་ལ་འགྲོ་མྱོང་ངམ།”
སྐབས་དེར་ཧྥ་རན་སིའི་སྐམ་ས་དང་ཁོར་སི་ཁཱའི་བར་དུ་འཁོར་གྲུ་མེད་པས། ཁོང་
གཉིས་ཀྱིས་ཁོར་སི་ཁཱར་བསྐྱོད་པའི་གཡོར་གྲུ་ཡོད་མེད་ལ་རྩད་བཅད་ཅིང་། ད་དུང་སྲས་
མོ་ལི་ཏི་ཡར་གཡོར་གྲུ་རྙེད་པའི་གདེང་ཚོད་ཆེན་པོ་ཡོད། ཉིན་དེར་མདའ་དཔོན་གྱིས་
ཕ་རི་སིར་སྔ་ཆད་བྱས་པའི་མགྲོན་ཁང་སྦུག་མ་ཅན་དེ་འཕྲིན་ཡིག་བཏང་ནས་ཕྱིར་སློག་
བྱས་ཤིང་། ཆབས་ཅིག་ཏུ་གྲུ་དཔོན་ཞིག་དང་རིན་གོང་གཏམས་ཏེ་ཁོའི་དར་ཤིང་གཉིས་
ཅན་གྱི་གཡོར་གྲུ་དེ་ཨ་ཡད་ཁྲིའོ"ལ་འགྲོ་རྒྱུ་བྱས། གྲུའི་སྟེང་དུ་ཁང་མིག་གཉིས་ཡོད་ཅིང་
ཁོ་གཉིས་ཀྱིས་བཟའ་བཏུང་གི་རིགས་འདང་ཚད་ཅིག་སྡུད་གསོག་བརྒྱབ། གྲུ་དཔོན་གྱིས་
ད་དུང་ཚིག་ཐག་ཆོད་པའི་སྒོ་ནས། ཁོའི་གྲུ་པ་གཅིག་ནི་ཇ་མའི་ལས་ལ་ཤིན་ཏུ་བྱང་བས་
དེས་གཡོས་སྦྱོར་བྱས་པའི་མཚོ་ཟས་ཀྱི་ཁུ་བར་སུས་ཀྱང་འགྲན་ཟླ་བྲལ། སྲས་མོའི་སེམས་
པ་དགའ་བར་འགྱུར་ཞིང་ལམ་སྐབས་བདེ་ལེགས་ཡོང་ངེས་ཞེས་ཁག་ཐེག་བྱས།
གཞན་ཡང་། མདའ་དཔོན་གྱིས་བུ་མོའི་རེ་འདུན་ལྟར་གཏན་ཁེལ་བྱས་ཏེ་གྲུ་དཔོན་
གྱིས་གནས་སྐོར་པ་གཞན་འཁྱེར་མི་ཆོག་པ་དང་། རྒྱ་མཚོའི་འགྲམ་ངོགས་ཀྱི་ལྟད་མོར་
ལོངས་སྤྱོད་བྱ་ཆེད་གཡོར་གྲུ་གང་ནུས་ཀྱིས་རྒྱ་མཚོའི་འགྲམ་རྒྱུད་དུ་བསྐྱོད་རྒྱུ་བྱས་སོ། །
གཉིས།
ལམ་ལ་ཆས་པའི་ཉིན་དེའི་ཞོགས་པར་གྲ་སྒྲིག་འཐུས་ཚང་བ་བྱས་རྗེས་ཐམས་ཅད་
གྲུ་ལ་བསྡད། འོན་ཀྱང་གྲུ་དཔོན་གྱིས་དགོང་དྲོའི་རླུང་བུ་ལྡང་བའི་སྐབས་དང་བསྟུན་ཏེ་
གཡོར་གྲུ་གཏོང་བར་འདོད་ཡོད་པས། དུས་ཡུན་དེའི་རིང་མདའ་དཔོན་དང་ཁོའི་བུ་མོ་
གཉིས་ཁེན་པི་ཨེར(Canebiere)ཁྲོམ་ར་ལ་སྤྲོ་འཆམ་དུ་ཕྱིན། གློ་བུར་དུ་གྲུ་དཔོན་ཚུར་
འོངས་ཏེ་མདའ་དཔོན་ལ་ཁོའི་ཤ་ཉེ་སྟེ་བུ་ཆེ་བའི་ཆོས་ཡབ་ཀྱི་ཚ་བོ་ཞིག་གྲུ་ལ་སྡོད་ཆོག་
པའི་རེ་བ་ཞུས་ཤིང་། ཤ་ཉེ་འདི་འཕྲལ་དོན་ཞིག་ལ་ཐུག་སྟེ་མྱུར་དུ་ཕ་ཡུལ་ཁོར་སི་ཁཱ་ལ་
འགྲོ་དགོས་མོད་གྲུ་གཞན་ཞིག་མ་རྙེད་པའི་གནས་ཚུལ་ཞུས།
“ཁོ་ནི་མི་ལ་དགའ་སྣང་སྟེར་བའི་ཕོ་གསར་ཞིག་ཡིན།” གྲུ་དཔོན་མད་ཐིས( Mattie)
ཁ་གསབ་ཀྱི་ཚུལ་དུ་སླར་ཡང་། “ཁོ་དམག་མི་ཞིག་ཡིན་ཏེ། ཉེན་སྲུང་དམག་དཔུང་རྐང་
དམག་རུ་ཁག་གི་དམག་དཔོན་ཞིག་རེད། གལ་སྲིད་དེ་ཉིད་ད་དུང་གོང་མར་བཞུགས་
ཡོད་ཚེ། ཁོ་སྔ་མོ་ནས་མདའ་དཔོན་ཞིག་ལ་འཕར་ཡོད་པ་སྨོས་མ་དགོས” ཞེས་བཤད།
“དམག་མི་ཞིག་ཡིན་ན” ...…… མདའ་དཔོན་ལ་མུ་མཐུད་དུ “མཉམ་དུ་འགྲོ་བར་
ཤིན་ཏུ་འཐད” ཅེས་པའི་སྐད་ཆ་འདིའང་བཤད་དབང་མ་བྱིན་པར་སྲས་མོ་ལི་ཏི་ཡའི་
ངག་ནས་དབྱིན་སྐད་བརྡོལ་ཏེ “རྐང་དམག་གི་དམག་དཔོན་ཞིག…………… (མོའི་ཨ་ཕ་སྔོན་
ཆད་སྐྱ་དམག་རུ་དཔུང་དུ་ཞུགས་མྱོང་བས་དཔུང་རིགས་གཞན་པ་ནི་མོའི་མིག་ལ་ཐོགས་
པ་མིན)གཅིག་བྱས་ན་མི་དེ་འདྲའི་རིགས་ལ་ཀུན་སྤྱོད་ཡག་པོ་མེད་པས་གྲུའི་སྟེང་དུ་
མགོ་ཡུ་འཁོར་བ་སོགས་བྱུང་སྟེ། ང་ཚོའི་མཚོ་ཐོག་འགྲུལ་བཞུད་ཀྱི་སྤྲོ་སེམས་ལ་བར་ཆད་
བཟོ་ཡང་སྲིད" ཅེས་བཤད།
གྲུ་དཔོན་གྱིས་དབྱིད་སྐད་ཚིག་གཅིག་ཀྱང་མ་གོ་མོད། འོན་ཀྱང་སྲས་མོ་ལི་ཏི་ཡའི་
ཡིད་དུ་འོང་བའི་མཆུ་སྒྲོས་མུར་མུར་བྱེད་པ་དེ་ལས་ཕལ་ཆེར་མོའི་བསམ་ཚུལ་རྟོགས་
སོང་། དེ་བས་ཁོའི་ཤ་ཉེ་དེར་བསྔགས་བརྗོད་མི་ཉུང་བ་ཞིག་བྱས་པ་དང་། མཐར་ཁོ་ནི་
ཀུན་སྤྱོད་ཤིན་ཏུ་ལེགས་ཤིང “བཅུ་དཔོན” གྱི་ཁྱིམ་རྒྱུད་དུ་སྐྱེས་པ་ཞིག་ཡིན་ལ། གྲུའི་
སྟེང་ནས་ཀྱང་ཁོ་རང་མཐོང་ལམ་དུ་མི་སྣང་ས་ཞིག་ཏུ་བཀོད་སྒྲིག་བྱ་རྒྱུ་ཡིན་པས་མདའ་
དཔོན་ལ་བར་ཆད་གཏན་ནས་བཟོ་མི་སྲིད་ཅེས་ཁག་ཐེག་བྱས།
ཁོར་སི་ཁཱ་རུ་ད་དུང་བུ་རབས་ཚ་རྒྱུད་དུ་བཅུ་དཔོན་གྱི་འགན་ཁུར་ཆོག་པའི་ཁྱིམ་
ཚང་ཡོད་པ་དེས་མདའ་དཔོན་དང་སྲས་མོ་ལི་ཏི་ཡ་གཉིས་ལ་ལྷག་ཏུ་ངོ་མཚར་བསྐྱེད་པ་
རེད། འོན་ཀྱང་ཁོ་གཉིས་ཀྱིས་མི་དེ་རྐང་དམག་གི་བཅུ་དཔོན་ཞིག་ཡིན་པར་ཡིད་ཆེས་པ་
ན། དེ་ནི་ངེས་པར་དུ་དབུལ་བོ་ཞིག་ཡིན་པས་གྲུ་དཔོན་གྱིས་སྙིང་རྗེ་བསྒོམས་པ་ཡིན་པར་
གཏན་ཁེལ་བྱས་པ་དང་། གལ་སྲིད་དམག་དཔོན་ཞིག་ཡིན་ཚེ་ཁོ་དང་ལྷན་དུ་ལབ་གླེང་
བྱས་ཏེ་ངོ་ཤེས་སྒྲིག་དགོས་མོད། འོན་ཀྱང་བཅུ་དཔོན་ཞིག་ཡིན་ན་གུས་ཚུལ་ཅི་ཡང་སྟོན་
དགོས་པ་མིན་ལ། ཁོས་ཁྲིད་པའི་བཅུ་ཤོག་དེས་རྩེ་གྲི་ཅན་གྱི་མེ་མདའ་ཐོགས་ཏེ་འགྲོ་མི་
འདོད་ས་དེར་སྐྱེལ་བ་མིན་ཚེ་ཁོ་ནི་ཅི་ཡང་མ་ཡིན་ནོ་སྙམ་པ་རེད།
“ཁྱེད་ཀྱི་ཤ་ཉེ་དེ་གྲུའི་སྟེང་དུ་མགོ་ཡུ་འཁོར་རམ།” སྲས་མོ་ལི་ཏི་ཡ་ཡིས་ཐད་
ཀར་དེ་ལྟར་དྲིས།
“མགོ་ཡུ་གཏན་ནས་འཁོར་མི་སྲིད། སྲས་མོ་ལགས། ཁོ་ནི་མི་སྟོབས་ཆེན་ཞིག་
ཡིན་པར་མ་ཟད། ཁོར་མཚོན་ན་རྒྱ་མཚོ་ནི་སྐམ་ས་དང་གཅིག་པ་ཡིན།”
“དེས་ན་ཤིན་ཏུ་ལེགས། ཁྱེད་ཀྱིས་ཁོ་རང་གྲུའི་སྟེང་དུ་ཁྲིད་ཆོག”" མོས་དེ་སྐད་སྨྲས།
“ཁྱེད་ཀྱིས་ཁོ་རང་གྲུའི་སྟེང་དུ་ཁྲིད་ཆོག" མདའ་དཔོན་གྱིས་བསྐྱར་ཟློས་ཤིག་
བྱས་རྗེས་སླར་ཡང་མུ་མཐུད་དུ་སྤྲོ་འཆམ་ལ་ཕེབས།
ཕྱི་དྲོའི་ཆུ་ཚོད་ལྔ་པ་ཡས་མས་སུ་གྲུ་དཔོན་མད་ཐི་ཡོང་སྟེ་ཁོ་གཉིས་གྲུ་ལ་སྡོད་པར་
ཁྲིད། གྲུ་ཁར་སླེབས་པ་ན། ཁོ་གཉིས་ཀྱིས་གྲུ་དཔོན་གྱི་མགྱོགས་གྲུའི་འགྲམ་དུ་གཟུགས་
བོངས་ཆེ་བའི་ན་གཞོན་ཞིག་ལངས་འདུག་པ་མཐོང་། གཟབ་གོས་སྔོན་པོ་དེའི་སྒྲོག་གུ་
ཨོག་མའི་མཚམས་སུ་བསྒྲོགས་འདུག་ཅིང་། ཉི་འོད་ཀྱིས་ཚིག་པས་ཤ་མདངས་སྨུག་པོར་
གྱུར་ཡོད་པ་དང་། མིག་ཟུང་ནག་པོ་ནི་ཆེ་ཞིང་འོད་མདངས་འཚེར་བ་ཞིག་ཡིན་པས་ཕར་
བལྟས་ཚོད་ཀྱིས་མི་གཞུང་དྲང་བློ་གྲོས་ཅན་ཞིག་ཡིན་པ་འདྲ། ཟུར་དུ་ལངས་འདུག་པའི་
ལུས་ཀྱི་རྣམ་པ་དང་གུག་གུག་ཏུ་འཁྱིལ་བའི་ཁ་སྤུ་བཞག་པ་ལ་གཞིགས་ན་ཁོ་རང་དམག་
མི་ཞིག་ཡིན་པ་ལམ་སང་རྟོགས་ཐུབ་སྟེ། དུས་སྐབས་དེར་ཁ་སྤུ་སྐྱུར་བའི་སྲོལ་དེ་ད་དུང་
དར་ཁྱབ་ཏུ་སོང་མེད་པ་དང་། རྒྱལ་དམངས་སྲུང་སྐྱོབ་རུ་ཁག་གི་དམག་མིའི་སྤྱོད་ཚུལ་ལ་
ལད་མོ་བྱེད་མཁན་ཡང་མང་པོ་མེད་པས་རེད།
ན་གཞོན་དེས་མདའ་དཔོན་མཐོང་མ་ཐག་འཕྲལ་དུ་ཞྭ་མོ་ཕུད་དེ་གུས་འདུད་ཞུས་
པར་མ་ཟད། འཚབ་འཚུབ་མེད་ཅིང་སྨྲ་ལྕེ་དག་པོའི་སྒོ་ནས་རོགས་རམ་བྱས་པར་བཀའ་
དྲིན་ཞུས་པ་རེད།
“ན་གཞོན་ལགས། ཁྱེད་ལ་རོགས་རམ་བྱེད་ཐུབ་པར་དགའ་པོ་བྱུང་ཡོད།” མདའ་
དཔོན་གྱིས་དེ་ལྟར་སྨྲ་ཞོར་མཛའ་བརྩེ་ལྡན་པའི་ངང་མགོ་བོ་ལྡེམ་ཙམ་བྱས་རྗེས་མགྱོགས་
གྲུའི་སྟེང་དུ་འགོས།
“ཁྱེད་ཀྱི་དབྱིན་ཇི་པའི་སྐུ་མགྲོན་འདི་ཐུགས་འཛེམ་མེད་པ་ལ་ཨང་།” ན་གཞོན
དེས་དབྱི་ཐ་ལིའི་སྐད་ཀྱིས་གྲུ་དཔོན་ལ་གདངས་དམའ་མོས་དེ་སྐད་སྨྲས།
གྲུ་དཔོན་གྱིས་མིག་གཡོན་པའི་འོག་ཏུ་གོང་མཛུབ་བཙུགས་ཏེ་ཁའི་ཟུར་གཉིས་ཐུར་
དུ་དཔྱང་ཙམ་བྱས། རྣམ་འགྱུར་འདི་རྟོགས་མཁན་ཞིག་གིས་ཁོའི་ནང་དོན་གང་དེ་ཧ་གོ་
ངེས་ཡིན་ཏེ། དབྱིན་ཇི་པ་འདི་ནི་དབྱི་ཐ་ལིའི་སྐད་ཤེས་པའི་མི་ཁྱད་མཚར་ཞིག་རེད་ཅེས་
པའི་དོན་ཡིན། ན་གཞོན་དེས་འཛུམ་ཙམ་བྱས་ཤིང་ལག་པས་དཔྲལ་བར་རེག་རེག་ཙམ་
བྱས་ཏེ་མད་ཐི་ལ་བརྡ་ལན་བྱིན། དེ་ནི་ཕལ་ཆེར་འདི་འདྲ་ཞིག་སྟེ། དབྱིན་ཇི་པ་ཚང་མའི་
ཀླད་པར་སྐྱོན་ཅུང་ཙམ་ཡོད་ཅེས་པའི་དོན་ཡིན། མཐར་གྲུ་དཔོན་གྱི་འགྲམ་དུ་བསྡད་དེ་
སྙིང་དུ་སྡུག་པའི་ལམ་གྲོགས་དེར་མངོན་ཆུང་གིས་ཞིབ་ལྟ་བྱས།
“ཧྥ་རན་སིའི་དམག་མི་འདི་ཐམས་ཅད་ལ་གཟི་ཉམས་འདུག” མདའ་དཔོན་གྱིས་
དབྱིན་སྐད་ཀྱི་ལམ་ནས་བུ་མོ་ལ་འདི་ལྟར་བཤད། “དེ་བས་དམག་དཔོན་དུ་འཕར་བའང་
སླ་པོ་ཡོད།”
དེར་མཐུད་ཁོས་ཧྥ་རན་སིའི་སྐད་ཀྱི་ལམ་ནས་ན་གཞོན་དེར་འདི་སྐད་སྨྲས།
“སྤུན་ཆུང་། ཁྱེད་ཀྱིས་བརྒྱ་ཤོག་གང་དུ་དམག་སྐུལ་དང་ལེན་བྱས་པ་ཡིན།"
ན་གཞོན་དེས་ཁོའི་ཤ་ཉེ་ལ་གྲུ་མོས་བསྣུན་ཙམ་བྱས་ཤིང་གད་མོ་མ་བགད་པར་
བསྲན་ཚུགས་པར་བྱས་ཏེ། ཁོ་ནི་ཉེན་སྲུང་དམག་དཔུང་གི་རྐང་དམག་ཅིག་ཡིན་ལ་ད་
ལྟ་རྐང་དམག་རུ་ཆུང་བདུན་པའི་དམག་ཁོངས་ནས་ཕྱིར་འཐེན་བྱས་མ་ཐག་ཡིན་ཚུལ་
སོགས་སྨྲས།
“ཁྱེད་རང་ཝ་ཐེར་ལོའི་དམག་འཁྲུག(Battle of Waterloo) ལ་ཞུགས་མྱོང་ངམ།
ཁྱེད་རང་ད་དུང་ལོ་གཞོན་པ་ལ་ཨང་།"
“དགོངས་དག་ཞུ། མདའ་དཔོན་ལགས། དེ་ནི་ང་རང་ཞུགས་མྱོང་བའི་དམག་
འཁྲུག་གཅིག་པུ་དེ་ཡིན།'
“དམག་འཁྲུག་དེ་གཅིག་པུས་གཞན་གཉིས་ཀྱི་གོ་ཆོད་པ་རེད།” མདའ་དཔོན་
གྱིས་དེ་སྐད་སྨྲས།
ལོ་ན་གཞོན་པའི་ཁོར་སི་ཁཱའི་མི་དེས་ཨམ་གཙིགས་སྡོམ་ཙམ་བྱས།
“ཨ་ཕ།” སྲས་མོ་ལི་ཏི་ཡས་དབྱིན་སྐད་ཀྱི་ལམ་ནས་རང་གི་ཕ་རྒན་ལ་འདི
་ལྟར་བཤད། “ཁོ་ལ་ཁོར་སི་ཁཱའི་མི་རྣམས་ཀྱིས་ཁོ་ཚོའི་ནཱ་ཕོ་ལོན་ལ་དགའ་པོ་བྱེད་མིན་
འདྲི་རོགས།”
མདའ་དཔོན་གྱིས་དྲི་བ་དེ་ཧྥ་རན་སིའི་སྐད་དུ་མ་བསྒྱུར་གོང་ལོ་གཞོན་དེས་དབྱིན་སྐད་
ཀྱིས་ལན་བཏབ་བྱུང་། སྒྲ་གདངས་ཡང་དག་པ་ཞིག་མིན་ཡང་སྤྱིའི་ཆ་ནས་འགྲིག་འདུག
སྲས་མོ་ལགས། ཁྱེད་ཀྱིས་ཤེས་སྲིད། མི་སུ་ཞིག་ཡིན་ཡང་རང་གི་ཕ་ཡུལ་ནས་
དམ་པར་བརྩི་བ་མིན། ངེད་ཅག་ཁོར་སི་ཁཱའི་མི་རྣམས་ནཱ་ཕོ་ལོན་དང་ཕ་ཡུལ་གཅིག་
ཡིན་ནའང་ཁོ་ལ་དད་གུས་བྱེད་པའི་ཚད་ནི་གཅིག་བྱས་ན་ཧྥ་རན་སིའི་མི་རིགས་ལའང་
མི་དོ། ང་ལ་མཚོན་ན། ངའི་ཁྱིམ་རྒྱུད་དང་ཁོའི་ཁྱིམ་རྒྱུད་བར་དུ་སྔོན་ཆད་ནས་ཤ་འཁོན་
ཡོད་ཀྱང་ངས་ཁོ་ལ་དགའ་མོས་དང་ཡིད་སྨོན་བྱེད་ཀྱི་ཡོད།”
“ཁྱེད་ཀྱིས་དབྱིན་སྐད་སྨྲ་ཤེས་སམ།” མདའ་དཔོན་ཧ་ལས་པར་གྱུར།
“ཡག་པོ་བཤད་ཤེས་ཀྱི་མེད། ཁྱེད་ཀྱིས་ཉན་པས་ཀྱང་ཤེས་ཡོང་།”
སྲས་མོ་ལི་ཏི་ཡ་ཁོའི་རང་སྣང་གང་ཤར་གྱི་བཤད་སྟངས་ལ་ཤིན་ཏུ་མ་དགའ་བར་
གྱུར་མོད། འོན་ཀྱང་བཅུ་དཔོན་ཞིག་དང་གོང་མའི་བར་དུ་ཤ་འཁོན་འཛིན་པར་བསམ་
པ་ན་རང་དབང་མེད་པར་གད་མོ་ཤོར། འདི་ཙམ་གྱིས་ཀྱང་ཁོར་སི་ཁཱའི་མི་རྣམས་ཀྱི་ཁྱད་
མཚར་རང་བཞིན་མངོན་ཐུབ་པས་མོས་རང་གི་ཉིན་ཐོར་འབྲི་བར་འདོད།
“གཅིག་བྱས་ན་ཁྱེད་རང་དབྱིན་ཇི་ནས་བཟུང་དམག་བྱས་མྱོང་ངམ།” མདའ་
དཔོན་གྱིས་དེ་སྐད་དྲིས།
“མདའ་དཔོན་ལགས། མ་མྱོང་། དབྱིན་སྐད་ནི་ཁྱེད་ཚོའི་རྒྱལ་ཁབ་ནས་ཡིན་པའི་
ཧྥ་རན་སིའི་བཟུང་དམག་ཅིག་གི་གམ་དུ་ཆུང་དུས་སྦྱངས་པ་ཡིན།”
དེར་མཐུད་ཁོ་སྲས་མོ་ལི་ཏི་ཡའི་ཕྱོགས་སུ་འཁོར་ཏེ་འདི་སྐད་སྨྲས་སོ། །
“མད་ཐིས་ཁྱེད་རང་དབྱི་ཐ་ལི་ནས་ཡོང་བ་རེད་ཟེར། སྲས་མོ་ལགས། དེས་ན་ཁྱེད་
ཀྱིས་ཡང་དག་པའི་ཐོ་སྀ་ཁ་ནཱའི་སྐད“སྨྲ་ཤེས་རྒྱུ་རེད་ཨང་། ང་ལ་སེམས་ཁྲལ་ཞིག་ཡོད་
པ་ནི་ཁྱེད་ཀྱིས་ང་ཚོའི་ཡུལ་སྐད་གོ་མིན་དེ་ཡིན།”
“བུ་མོས་དབྱི་ཐ་ལིའི་ཡུལ་སྐད་ཐམས་ཅད་གོ་ཐུབ།” མདའ་དཔོན་ན་རེ། “མོ་ལ་
ལྷན་སྐྱེས་ཀྱི་སྨྲ་ལྕེ་ཡོད་པས་ང་དང་མི་འདྲ།”
‘ང་ཚོ་ཁོར་སི་ཁཱའི་དམངས་གླུ་ཞིག་ཏུ་གཞས་ཚིག་འདི་འདྲ་ཞིག་ཡོད་དེ། རྫི་བོ་ལོ་
གཞོན་དག་གིས་ལུག་རྫི་བུ་མོར་ལེན་པ་ཞིག་ཡིན། སྲས་མོ་ལགས་ཀྱིས་གོ་ཐུབ་མིན་མི་ཤེས།
ང་རང་དག་པའི་ཞིང་ལ་སླེབས་ཀྱང་། །
ཁྱེད་རང་མེད་ཚེ་ཕྱིར་ལ་ལོག་ངེས།།
སྲས་མོ་ལི་ཏི་ཡས་དེའི་དོན་གོ་སོང་། ཕ་རོལ་པོས་གཞས་ཚིག་འདི་དྲངས་པ་ནི་ཅུང་
ཟད་འཛེམ་བག་མེད་པ་ལྟར་སྣང་ཞིང་། ལྷག་པར་དུ་ངག་ནས་གཞས་ཚིག་འདོན་དུས་
ཀྱི་མིག་མདངས་དེས་རང་དབང་མེད་པར་ངོ་སྐྱེངས་པར་བྱེད། མོས་དབྱི་ཐ་ལིའི་སྐད་
ཀྱིས “ངས་ཧ་གོ་སོང" ཞེས་ལན་བཏབ།
“ཐེངས་འདིར་ཁྱེད་རང་ཡུལ་དུ་ལོག་པར་ཟླ་དྲུག་གི་གུང་གསེང་ཡོད་དམ།”
མདའ་དཔོན་གྱིས་དེ་ལྟར་དྲིས།
“མ་རེད། མདའ་དཔོན་ལགས། ང་ནི་ཕོགས་ཕྱེད་ཕྱིར་མངགས་བྱས་པའི་གྲས་
ཡིན། ཕལ་ཆེར་ཝ་ཐེར་ལཱོའི་དམག་འཁྲུག་ཏུ་ཞུགས་པ་དང་། ལྷག་པར་དུ་ནཱ་ཕོ་ལོན་གྱི་
ཡུལ་གྲོགས་ཡིན་པའི་རྐྱེན་རེད། ང་རང་ཐེངས་འདིར་ཕ་ཡུལ་དུ་ལོག་པ་ནི་ཏག་ཏག་
གླུ་ཚིག་ཅིག་ལས། རེ་བ་སྟོང་བར་གྱུར་ཅིང་ཕུ་རུང་རླུང་ལ་སྐྱོད་ཅེས་པ་ནང་བཞིན་
རེད།” ཁོས་དེ་ལྟར་སྨྲས་རྗེས་ཁ་གནམ་ལ་འཁོར་ནས་དངན་པ་རིང་པོ་ཞིག་འཐེན།
མདའ་དཔོན་གྱིས་ལག་པ་གློ་ཁུག་ཏུ་བཅུག་སྟེ་གསེར་ཊམ་གཅིག་མཛུབ་མོའི་བར་
དུ་བཙིར་ཞིང་། འོས་འཚམ་གྱི་སྐད་ཆ་ཞིག་བཙལ་ཏེ་གུས་པ་ཡོད་པའི་སྒོ་ནས་ལམ་ལྷོང་
མ་བྱུང་བའི་དགྲ་ཟླ་དེའི་ལག་ལ་འཇོག་པར་འདོད།
“ང་ཡང་གཅིག་པ་རེད།” ཁོས་བློ་རྒྱ་ཆེ་བའི་ཚུལ་གྱིས་འདི་ལྟར་བཤད། “ངའང་
ཕོགས་ཕྱེད་ཕྱིར་མངགས་བྱས་པ་རེད། འོན་ཀྱང་ཁྱེད་ཀྱི་དམག་ཕོགས་ཀྱིས་ཁྱེད་ལ་ཐ་
མག་ཉོ་སྤྱད་ཀྱང་འདང་དཀའ།འདི་ཁྱེད་ལ་སྟེར། བཅུ་དཔོན།”
ཁོས་གསེར་ཊམ་དེ་གྲུའི་མཐའ་ཤིང་ལ་འཆང་བའི་ན་གཞོན་དེའི་ལག་ཏུ་འཇོག་
རྩིས་བྱས།
ཁོར་སི་ཁཱའི་ན་གཞོན་དེས་ངོ་གདོང་དམར་པོར་གྱུར་ཏེ་ལུས་པོ་ཡར་དགྱེ་ཞིང་། ཨམ་
གཙིགས་བསྡམས་ཏེ་ཁོང་ཁྲོ་ལངས་གྲབས་ཙམ་བྱས་མུར། གློ་བུར་དུ་རྣམ་འགྱུར་བསྒྱུར་
ཏེ་གད་མོ་བགད་བྱུང་། མདའ་དཔོན་ཧང་སང་སྟེ་ལག་ཏུ་གསེར་ཊམ་དེ་བཟུང་ནས་ཅི་བྱ་
གཏོལ་མེད་དུ་གྱུར།
“མདའ་དཔོན་ལགས།” ན་གཞོན་དེས་སླར་ཡང་གཟབ་ནན་གྱི་རྣམ་འགྱུར་བསྟན་
ཏེ་འདི་ལྟར་བཤད། “ཁོ་བོས་ཁྱེད་ལ་བསམ་འཆར་གཉིས་འདོན་ཆོག་པར་ཞུ། གཅིག་
ནི། ཁོར་སི་ཁཱའི་མི་ལ་དངུལ་སྟེར་བ་གཏན་ནས་མི་རིགས་ཏེ། ངའི་ཡུལ་གྲོགས་རྣམས་ལ་
གུས་པ་མེད་པས་དངུལ་སྒོར་ཁྱེད་ཀྱི་སྟེང་དུ་ཕྱིར་གཡུག་སྲིད། གཉིས་ནི། གཞན་ལ་མི་མཁོ་
བའི་གོ་མིང་ནས་འབོད་མི་རུང་། ཁྱེད་ཀྱིས་ང་ལ་བཅུ་དཔོན་དུ་བོས་པ་རེད། འོན་ཏེ་ང་ནི་
ལྡིང་དཔོན་ཞིག་ཡིན། གང་ལྟར། དེ་ལ་ཁྱད་པར་ཆེན་པོ་མི་འདུག་མོད། འོན་ཀྱང……”
“ལྡིང་དཔོན། ལྡིང་དཔོན།” སྐུ་ཞབས་ཐོ་མ་སྀས་སྐད་བརྒྱབ་བྱུང་། “འོན་ཀྱང་གྲུ་
དཔོན་གྱིས་ཁྱེད་ནི་བཅུ་དཔོན་ཞིག་ཡིན་ཞེས་ང་ལ་བཤད་པ་རེད། ད་དུང་ཁྱེད་ཀྱི་ཨ་ཕ་
དང་མེས་པོ་ཐམས་ཅད་བཅུ་དཔོན་དུ་བསྡད་པ་ཡིན་ཞེས་བཤད་པ་རེད།”
སྐད་ཆ་བཤད་མཚམས་འདིར་སླེབས་པ་ན། ན་གཞོན་དེས་ཕྱིར་དགྱེ་ཙམ་བྱས་ཏེ་
ཧབ་ཆ་བརྒྱབ་བྱུང་། ལྷང་ལྷང་གི་དགོད་སྒྲས་གྲུ་དཔོན་དང་ཁོའི་གྲུ་པ་གཉིས་ཀྱང་གད་མོ་
འཆོར་བར་བྱས།
“དགོངས་དག་ཞུ། མདའ་དཔོན་ལགས།” མཐར་ན་གཞོན་དེས་འདི་སྐད་བཤད།
“འདི་ཐམས་ཅད་གོ་བ་ལོག་པས་རེད། ད་ནི་ངས་གཞི་ནས་རྟོགས་སོང་། ངོ་མ་རེད། ངེད་
ཚང་ལ་བསོད་ནམས་ཡོད་པས་མེས་པོ་རྣམས་ལས་བཅུ་དཔོན་རེ་འགའ་བྱུང་མྱོང་། འོན་
ཀྱང་ང་ཚོ་ཁོར་སི་ཁཱའི་བཅུ་དཔོན་ལ་དམག་མིའི་གོ་ཐོབ་ངོ་མ་ཞིག་ཡོད་མ་མྱོང་། ཕལ་
ཆེར་ཡེ་ཤུའི་འཁྲུངས་ལོ་ནས་བརྩིས་པའི་ལོ་ཆིག་སྟོང་ཆིག་བརྒྱའི་གཡས་གཡོན་ཙམ་དུ།
སྡེ་བ་ཁ་ཤས་སུ་སྡེ་གཟར་ལངས་ཏེ་རི་ཁུལ་གྱི་འགོ་པའི་སྲིད་དབང་སྒེར་གཅོད་ཀྱི་གཏུམ་
སྤྱོད་ལ་ངོ་རྒོལ་བྱེད་སྐབས་སྣེ་ཁྲིད་པ་འགའ་བདམས་པ་དེར་བཅུ་དཔོན་ཞེས་འབོད་
པ་རེད། ང་ཚོའི་གླིང་ཕྲན་དུ། མེས་པོའི་ཁྲོད་ན་དམངས་ཀྱི་བདེ་སྡུག་དང་དྲང་བདེན་
གཙིགས་སུ་འཛིན་པའི་དཔོན་གནས་ཁུར་མྱོང་བ་ཡོད་ཚེ། ཁྱིམ་རྒྱུད་གང་དེའི་གཟི་
བརྗིད་བླ་ན་མེད་པ་ཞིག་ཏུ་བརྩི་བ་ཡིན།”
“དགོངས་དག་ཞུ། སྐུ་ཞབས་ལགས།” མདའ་དཔོན་གྱིས་སྐད་གསང་མཐོན་པོས་
འདི་ལྟར་བཤད། “དངོས་གནས་དགོངས་དག་ཚད་མེད་ཞུ། གང་ལྟར་ཁྱེད་ཀྱིས་ངའི་ནོར་
འཁྲུལ་གྱི་རྒྱུ་རྐྱེན་གསལ་པོར་ཤེས་པས་ན་ང་ལ་བཟོད་སྒོམ་གནང་རྒྱུ་རེ་བ་ཡིན།” ཁོས་དེ་
ལྟར་སྨྲ་ཞོར་དུ་ན་གཞོན་དེར་ལག་པ་བསྲིངས།
“མདའ་དཔོན་ལགས། ང་རང་ལོ་ན་གཞོན་ཞིང་ང་རྒྱལ་ཆེ་བས་རང་སྡུག་རང་
གིས་ཉོས་པ་རེད།” ན་གཞོན་དེས་དགོད་ཞོར་དུ་སྤྲོ་སེམས་འཁོལ་བའི་ངང་དབྱིན་ཇི་
པའི་ལག་པ་དམ་པོར་འཇུས་ཏེ་འདི་ལྟར་བཤད། “ངས་ཁྱེད་ལ་ལེ་བདའ་ག་ལ་བྱེད། ངའི་
གྲོགས་པོ་མད་ཐིས་ང་རང་ངོ་སྤྲོད་གསལ་པོ་ཞིག་བྱས་མེད་ན། ད་ནི་ངས་རང་ཉིད་ངོ་སྤྲོད་
ཅིག་བྱེད་ཆོག་པར་ཞུ། ངའི་མིང་ལ་ཨོར་སོ་ཏེལ་ལ•རེབ་བྷི་ཡ(Orso Della Rebbia)
ཟེར་ཞིང་དམག་ཁོངས་ནས་ཕྱིར་ལོག་པའི་ལྡིང་དཔོན་ཞིག་ཡིན། ཁྱེད་གཉིས་ཀྱིས་ཡིད་
དུ་འོང་བའི་ཤ་ཁྱི་འདི་གཉིས་ཁྲིད་ཡོད་པས་ངས་ཚོད་དཔག་བྱས་པ་ནོར་མེད་ན། རྣམ་
པ་གཉིས་ནི་ཁོར་སི་ཁཱ་ལ་རྔོན་བྱེད་དུ་འགྲོ་བ་ཡིན་འདུག ངས་རྣམ་པ་གཉིས་ཁྲིད་དེ་
ང་ཚོའི་ནགས་ཚལ་དང་རི་ཚོགས་ལ་ལྟ་འདོད་ཤིན་ཏུ་ཆེ ‘--གལ་སྲིད་ངས་ད་དུང་དེ་
རྣམས་བརྗེད་མེད་ཚེ།" ཁོས་སྐད་ཆ་བཤད་ཚར་རྗེས་དངན་པ་རིང་པོ་ཞིག་འཐེན།
དེ་ལྟར་མགྱོགས་གྲུ་དར་ཤིང་གཉིས་ཅན་གྱི་གཡོར་གྲུའི་འགྲམ་དུ་སླེབས། ལྡིང་
དཔོན་གྱིས་སྲས་མོ་ལི་ཏི་ཡ་བསྐྱོར་ཏེ་ཡར་འགོས་རྗེས་མདའ་དཔོན་ལ་རོགས་བྱས་ཏེ་ཡར་
འཐེན། གྲུའི་སྟེང་དུ་སླེབས་པ་ན། མདའ་དཔོན་ད་དུང་གོ་འཛོལ་བྱུང་བ་ལ་གནོང་འགྱོད་
ཆེན་པོ་སྐྱེས་ཏེ། ཇི་ལྟར་བྱས་ན་ད་གཟོད་ཁྱིམ་རྒྱུད་ཀྱི་ལོ་རྒྱུས་རིང་བའི་མི་སྣ་འདིས་རང་
ལ་གུ་ཡངས་གཏོང་ངེས་སྙམ་པ་དང་། སྲས་མོ་འཐད་མིན་ལའང་ལྟ་ལོང་མེད་པར་ཐད་
ཀར་རང་ཉིད་ནས་ལྡིང་དཔོན་ལ་དགོང་ཟས་མཉམ་རོལ་བྱེད་པར་གདན་ཞུ་བྱས། དེ་དང་
ཆབས་ཅིག་སླར་ཡང་མུ་མཐུད་དུ་ལག་འཇུ་བྱེད་བཞིན་དགོངས་དག་ཞུས། འདི་ལ་སྲས་
མོ་ལི་ཏི་ཡ་ཅུང་ཟད་མ་རངས་པས་སྨིན་མ་བསྡུས་པ་ཙམ་བྱས་མོད། གང་ལྟར་བཅུ་དཔོན་
ཞེས་པ་ནི་ཡང་སྙིང་ག་འདྲ་ཞིག་ཡིན་པར་ཤེས་པའང་དོན་ངན་ཞིག་མིན་པར་མ་ཟད་
མགྲོན་པོ་འདིས་ཀྱང་མོ་ལ་སུན་སྣང་མི་བསྐྱེད་ཅིང་། ཁ་གསངས་པོ་དང་ཉམས་དགའ་པོ་
ཡིན་པ་ཐལ་དྲགས་པས་སྒྲུང་གཏམ་ཁྲོད་ཀྱི་མི་སྣ་དང་མི་འདྲ་བ་ཙམ་མ་གཏོགས། མོས་ད་
དུང་ཁོ་ལ་སྐུ་དྲག་གི་ངང་ཚུལ་ཅུང་ཙམ་ཡོད་པར་འདོད།
“ལྡིང་དཔོན་ཏེལ་ལ·རེབ་བྷི་ཡ་ལགས།” མདའ་དཔོན་གྱིས་མ་ཏེ་རཱའི་རྒུན་ཆང
ཕོར་བ་གང་བཏེགས་ཤིང་དབྱིན་ཇི་པའི་སྲོལ་ལྟར་ལྡིང་དཔོན་ལ་ཆང་དྲངས་ཏེ་འདི་ལྟར་
བཤད། “སི་ཕེན་དུ་ངས་ཁྱེད་ཀྱི་ཡུལ་གྲོགས་མང་པོ་མཐོང་མྱོང་། ཐམས་ཅད་མིང་དུ་
གྲགས་པའི་འཇབ་རྒོལ་རྐང་དམག་རུ་དཔུང་གི་ཁོངས་གཏོགས་རེད།”
“རེད། དེའི་ཁྲོད་ཀྱི་མི་མང་པོ་ཞིག་སི་ཕེན་གྱི་གཡུལ་དུ་ཤི་བ་རེད།” ལྡིང་དཔོན་ལོ་
གཞོན་དེས་གཟབ་ནན་གྱི་ཉམས་ཀྱིས་དེ་སྐད་སྨྲས།
“ཝིད་ཏོ་རི་ཡའི་དམག་འཁྲུག〕ཁྲོད་ཁོར་སི་ཁཱའི་དཔུང་སྡེ་དེའི་རྣམ་པ་ངས་ནམ་
ཡང་བརྗེད་མི་སྲིད།” མདའ་དཔོན་གྱིས་མུ་མཐུད་དུ་སྨྲས་པ། “དངོས་གནས་བརྗེད་
ཐབས་མེད་པ་ཞིག་རེད།” ཁོས་བྲང་གཞུང་དུ་འཕུར་འཕུར་ཙམ་བྱས་རྗེས་སླར་ཡང་
འདི་ལྟར་བཤད། “ཏག་ཏག་ཉིན་ཧྲིལ་བོ་ཞིག་ལ། ཁོ་ཚོ་གླིང་གའི་ནང་དུ་འཐོར་ཞིང་
སབ་མའི་ཕག་ཏུ་ཡིབས་ཏེ་འཇབ་རྒོལ་བྱས་པས་ང་ཚོའི་སྤུན་ཟླ་དང་ཞོན་རྟ་མང་པོ་ཞིག་
བསད། ཁོ་ཚོས་ཕྱིར་འཐེན་བྱེད་སྐབས་ལྷན་ཅིག་ཏུ་འདུས་ཏེ་མགྱོགས་མྱུར་གྱིས་བྲོས། ང་
ཚོའི་སེམས་སུ་ཐང་ཡངས་སར་སླེབས་ཚེ་ཁོ་ཚོར་ངེས་པར་དུ་སྐྱིན་པ་ཚ་ཐག་ཆོད་པ་
ཞིག་ལེན་དགོས་སྙམ་ཡོད། འོན་ཀྱང་། ལྟས་ངན་དེ་ཚོས …………དགོངས་པ་མ་ཚོམ། ལྡིང་
དཔོན་ལགས། དཔའ་རྒོད་དེ་དག་གིས་རུ་བསྟར་བསྒྲིགས་པས་ཕར་རྒོལ་ཇི་ལྟར་བྱས་
ཀྱང་གཏོར་ཐབས་བྲལ། རུ་བསྟར་གྲུ་བཞིར་བསྒྲིགས་པའི་དཀྱིལ་དབུས་སུ། ངས་ད་དུང་
མིག་ལམ་དུ་གསལ་པོར་སྣང་ཡོང་སྟེ། རྟ་ནག་ལ་བཅིབས་པའི་དམག་དཔོན་དེས་དམག་
དར་གྱི་འགྲམ་དུ་སི་གྷར་ཐ་མག་འཐེན་ཏེ་སྡོད་ཅིང་། ལས་མེད་བག་ཕེབས་ཀྱི་རྣམ་པ་དེ་
མཐོང་ན་ཁོ་ཧྥེ་འཐུང་ས་ཞིག་ཏུ་ལོས་ཡོད་སྙམ་ཡོང་། ཁོ་ཚོའི་རོལ་མོའི་རུ་ཁག་གིས་དུས་
ངེས་མེད་དུ་དམག་དབྱངས་དཀྲོལ་ཏེ་ང་ཚོ་ཕལ་ཆེར་སྣང་མེད་དུ་བཞག་འདུག …………ངས་
སྐྱ་དམག་རུ་ཁག་གཉིས་ཁོ་ཚོའི་སྟེང་དུ་མངགས …… བློ་ཡུལ་ལས་འདས་པ་ཞིག་ནི་རུ་
བསྟར་གཏོར་མི་ཐུབ་པར་མ་ཟད། ང་ཚོའི་སྐྱ་དམག་རྣམས་ཀྱིས་འགོག་རྒོལ་མ་རྟེན་པར་
གསེག་གིས་རྒྱུག་དགོས་བྱུང་སོང་། ཅུང་ཙམ་འགོར་རྗེས་ཕ་རོལ་པོས་ཕྱིར་བཟློག་ཅིང་རུ་
ཕྲེང་ཡང་འཆོལ་འདུག་ལ། ད་དུང་སྐྱ་དམག་རྩེ་གྲ་འགའ་སྒ་སྟོང་དུ་གྱུར་ཏེ་ཕྱིར་སླེབས་
བྱུང ……… སྙིང་ལ་གཟན་པའི་རོལ་དབྱངས་དེ་ད་དུང་མཚམས་མ་ཆད་པར་གྲགས། དགྲ་
དམག་གི་སྟེང་དུ་བསྐྱིལ་བའི་དུ་ཞག་རེ་ཞིག་སངས་པར་གྱུར་པ་ན། ངས་སླར་ཡང་དམག་
དཔོན་དེས་དམག་དར་གྱི་འགྲམ་དུ་སི་གྷར་ཐ་མག་འཐེན་བཞིན་སྡོད་པ་མཐོང་བྱུང་། ཁོང་
ཁྲོ་དྲག་ཏུ་ལངས་པས་ངས་དངོས་སུ་དམག་སྣ་ཁྲིད་དེ་ཆེས་མཇུག་མཐའི་གདོང་མཆོང་
ཐེངས་ཤིག་བྱས། ཁོ་ཚོའི་མེ་མདའ་ཤིན་ཏུ་ཚ་དྲགས་པས་འཕེན་ཐབས་མ་བྱུང་བ་ན། ཕྲེང་
བསྟར་དྲུག་ཏུ་བསྒྲིགས་ཏེ་ང་ཚོའི་སྐྱ་དམག་གི་ཕྱོགས་སུ་ཐད་ཀར་རྩེ་གྲི་གཏད་འདུག་པ་
ནི་གཏོར་དཀའ་བའི་ལྕགས་ཀྱི་རྩིག་པ་ཞིག་དང་འདྲ། ངས་འབོད་སྐད་བསྒྲགས་ཏེ་མངའ་
འོག་གི་སྐྱ་དམག་ལ་སྐུལ་སློང་བྱས་ཤིང་། རང་གིས་ཀྱང་རྟ་ལ་ཡོབ་རྡུང་བྱས་ཏེ་མདུན་དུ་
བརྒྱུགས་པ་ན། ད་ཅི་གླེང་བའི་དམག་དཔོན་དེས་ད་གཟོད་ཁ་ནས་སི་གྷར་ཐ་མག་བླངས་
ཏེ། རང་གི་མངའ་ཞབས་ཤིག་ལ་ངའི་ཕྱོགས་སུ་མཛུབ་སྟོན་ཙམ་བྱས་པ་དང་། ངས་ཚིག་
གཅིག་ཐོས་པ་ནི་ཧ་ལམ་འདི་འདྲ་སྟེ། ཞྭ་མོ་དཀར་པོ་ཅན་དེ་ལ་གཟས་ཤིག་ཅེས་པ་རེད།
སྐབས་དེར་ངའི་དམག་ཞྭའི་སྟེང་དུ་སྒྲོ་ཐུལ་དཀར་པོ་ཞིག་དྲངས་ཡོད། དེ་ནས་ཅི་ཡང་
ཐོས་མ་བྱུང་སྟེ་མདེའུ་ཞིག་ངའི་བྲང་ཁར་ཕོགས་པས་རེད། ལྡིང་དཔོན་ཏེལ་ལ-རེབ་བྷི་
ཡ་ལགས། དཔུང་སྡེ་དེའི་དམག་མི་རྣམས་དངོས་གནས་དཔེ་ཟླ་མེད་པ་ཞིག་རེད། དེ་ནི་
མདའ་ཤོག་བཅོ་བརྒྱད་པའི་དཔུང་སྡེ་དང་པོ་ཡིན་སྐད། ཕྱིས་སུ་མི་ཞིག་གིས་ང་ལ་ཁོ་ཚོ་
ཐམས་ཅད་ཁོར་སི་ཁཱའི་མི་རེད་ཟེར།”
“རེད།” གོང་གི་སྐད་ཆ་དེར་ཉན་རྗེས་ཨོར་སོའི་གདོང་ལ་རྣམ་རིག་རྒྱས་ཏེ་འདི་
ལྟར་བཤད། “ཁོ་ཚོས་རྟིང་གནོན་བྱེད་རྒྱུའི་འགན་ཁུར་ཞིང་དམག་དར་ཡང་ཤོར་མེད།
ཡིན་ནའང་དཔུང་སྡེ་ཡོངས་ཀྱི་སྤུན་ཟླའི་སུམ་ཆ་གཉིས་ཙམ་གྱིས་ཝིད་ཏོ་རི་ཡ་ཐང་དུ་
གཅེས་སྲོག་བཏང་བ་རེད།”
“གཅིག་བྱས་ན་དཔུང་སྡེ་དེར་སྣེ་ཁྲིད་བྱེད་མཁན་གྱི་དམག་དཔོན་དེའི་མིང་ཡང་
ཁྱེད་ཀྱིས་ཤེས་སྲིད།”
“དེ་ནི་ངའི་ཕ་རྒན་ཡིན། ཁོ་རང་སྐབས་དེར་མདའ་ཤོག་བཅོ་བརྒྱད་པའི་མདའ་
དཔོན་གཞོན་པ་ཡིན་ལ། ཐེངས་དེའི་ཡ་ང་བའི་གཡུལ་འཁྲུག་གི་ཁྲོད་དུ་ལག་རྗེས་བཞག་
ཡོད་པས་གོ་གནས་འཕར་ཏེ་མདའ་དཔོན་དུ་བསྐོས་པ་རེད།”
“མ་གཞི་ཁྱེད་ཀྱི་ཡབ་ཆེན་ཡིན་ནམ། དཀོན་མཆོག་མཁྱེན། ཅི་འདྲའི་མི་འགྲན་ཟླ་
བྲལ་བ་ཞིག་རེད་ཨང་། ང་ཁོང་ལ་མཇལ་འདོད་ཤིན་ཏུ་ཆེ། ངས་ད་ལྟའང་ཁོང་ཉིད་ངོས་
ཟིན་པ་ཁོ་ཐག་ཡིན།ཁོང་ཉིད་སྐུ་བཞུགས་སམ།"
“མདའ་དཔོན་ལགས། འདས་ཟིན།” ན་གཞོན་དེས་དེ་སྐད་སྨྲ་ཞོར་བཞིན་
མདངས་ཤོར།
“ཁོང་ཝ་ཐེར་ལཱོའི་དམག་འཁྲུག་ཏུ་ཞུགས་པ་རེད་དམ།”
“མདའ་དཔོན་ལགས། རེད། འོན་ཀྱང་གཡུལ་ས་ནས་འཆི་བའི་བསོད་ནམས་མེད་
·ལོ་གཉིས་ཀྱི་སྔོན་ལ་ཁོར་སི་ཁཱ་ནས་འདས་པ་རེད ………དཀོན་མཆོག་མཁྱེན།
ཡུལ་ལྗོངས་འདི་ཅི་འདྲའི་མཛེས་པ་ལ་ཨང་། ངས་ས་དབུས་རྒྱ་མཚོ(Mediterranean)
འདི་མ་མཐོང་བར་ལོ་ངོ་བཅུ་འགོར་ཟིན། སྲས་མོ་ལགས། ཁྱེད་ཀྱིས་ནུབ་ཀྱི་རྒྱ་མཚོ་ལས་
ཀྱང་ས་དབུས་རྒྱ་མཚོ་འདི་མཛེས་པར་མི་འདོད་དམ།”
“ངས་བལྟས་ན་ས་དབུས་རྒྱ་མཚོ་ཆེན་མོ་སྔོ་དྲགས་འདུག………རྦ་རླབས་ཀྱང་དྲག་
པོ་མ་རེད།"
“ཁྱེད་རང་རྒོད་གཤིས་དང་ཟིལ་རྔམ་གྱི་མཛེས་པ་ལ་དགའ་པོ་འདུག སྲས་མོ་
ལགས། འདི་ལ་གཞིགས་ན། ཁྱེད་རང་ཁོར་སི་ཁཱའི་སྣོད་བཅུད་ལ་དགའ་བ་ཁོ་ཐག་རེད།
“བུ་མོ་འདི་ངོ་མཚར་ཁྱད་འཕགས་ཀྱི་བྱ་དངོས་ཐམས་ཅད་ལ་སྤྲོ་བ་ཡོད།” མདའ་
དཔོན་གྱིས་འདི་ལྟར་བཤད། “དེ་བས་མོ་དབྱི་ཐ་ལིར་སྤྲོ་བ་དེ་ཙམ་མེད།"
“ང་རང་དབྱི་ཐ་ལིའི་ས་ཆ་གཅིག་ལ་མ་གཏོགས་རྒྱུས་མངའ་མེད།” ཨོར་སོས་འདི་
ལྟར་བཤད། “དེ་ནི་གྲོང་ཁྱེར་ཕི་ས"ཡིན་ལ། སློབ་འབྲིང་གི་སྐབས་སུ་ངས་དེར་སློབ་སྦྱོང་
བྱས་པ་ཡིན། འོན་ཀྱང་ངས་ནམ་ཡང་བརྗེད་མི་སྲིད་པ་ནི་ས་དེའི་དུར་ཁྲོད་གླིང་ག་དང་
ཆོས་ཁང་རྨོག་མགོ་ཅན། མཆོད་རྟེན་གསེག་མ་སོགས་ནི་ཡིད་དབང་འགུགས་པ་ཞིག་
རེད། ནང་སྒོས་སུ་དུར་ཁྲོད་གླིང་ག ཁྱེད་ཀྱིས་ཨཱོ་ཁག་ན(Orcagna)ཡིས་བཞེངས་པའི
《གཤིན་རྗེའི་ཐང་ག》དེ་དྲན་ནམ། ཐང་ག་དེས་ངའི་སེམས་ལ་བག་ཆགས་ཟབ་མོ་བཞག་
འདུག་པས། ངས་ཕལ་ཆེར་ད་ལྟའང་དེ་ཉིད་ཞིབ་ཏུ་མཚོན་ཐུབ་པ་འདྲ།”
སྲས་མོ་ལི་ཏི་ཡས་ལྡིང་དཔོན་གྱིས་ཀྱང་བརྒྱ་བཤད་སྟོང་བཤད་བྱས་ཏེ་བསྟོད་ར་
འཐེན་པར་སྙམ་བྱུང་།
“དངོས་གནས་དེ་འདྲ་རང་རེད།" མོས་གླལ་སྒྱིང་ཞིག་བྱས་ཏེ་འདི་ལྟར་བཤད།
“ཨ་ཕ། དགོངས་དག་ཞུ། ངའི་མགོ་བོ་ཅུང་ཟད་ན་བས་ཕྱིར་མལ་ཁང་དུ་འགྲོ་བར་
འདོད།"
མོས་མདའ་དཔོན་གྱི་དཔྲལ་བར་འོ་ཞིག་བྱས་རྗེས། ཁམས་ཡངས་པོའི་སྒོ་ནས་ཨོར་
སོ་ལ་མགོ་བོ་ལྡེམ་ཙམ་བྱས་ཏེ་གྲུ་ཁང་དུ་ཆས་སོང་། སྐྱེས་པ་གཉིས་ཀྱིས་གླེང་གཞི་རྔོན་
ས་དང་དམག་འཁྲུག་གི་ཕྱོགས་སུ་བསྒྱུར།
ཁོ་གཉིས་ཀྱིས་ཤེས་གསལ་ལྟར་ན། ཝ་ཐེར་ལཱོའི་དམག་འཁྲུག་གི་སྐབས་སུ་ཕན་ཚུན་
ཁ་སྤྲོད་དུ་བསྡད་པར་མ་ཟད་ཕན་ཚུན་ལ་གཟས་ཏེ་མེ་མདའ་ཡང་མི་ཉུང་བ་བརྒྱབ་པ་
རེད། དེ་བས་ལྷག་ཏུ་ལས་དབང་འགྲིག་པའི་སྣང་བ་ཤར། ཁོང་གཉིས་ཀྱིས་ནཱ་ཕོ་ལོན་དང་།
ཝེ་ལིང་ཐོན།(Wellington) བྷི་ལུའུ་ཁེར(Blucher)'ºབཅས་རེ་རེ་ལ་གདེང་འཇོག་བྱས་
ཤིང་། སླར་ཡང་རི་དྭགས་རྔོན་ཚུལ་གླེང་སྟེ་ཤ་ཕོ་དང་ཕག་རྒོད། གཉན་སོགས་རྔོན་པའི་
སྐོར་བཤད། མཐར་མཚན་ཕྱེད་དུ་སླེབས་འདུག་ཅིང་ཆེས་མཐའ་མའི་བྷོར་ཏོའི་རྒུན་
ཆང་དམ་བེ་དེ་ཡང་འཐུང་ཚར་བ་ན། མདའ་དཔོན་གྱིས་ཡང་བསྐྱར་ལྡིང་དཔོན་གྱི་ལག་
པར་འཇུས་ཏེ་གཟིམ་འཇགས་གནང་རོགས་ཞུས་པར་མ་ཟད། མཛའ་མཐུན་གྱི་འབྲེལ་
བ་དེའི་མགོ་ཚུགས་སྟངས་དགོད་བྲོ་བ་ཞིག་ཡིན་ནའང་མུ་མཐུད་དུ་རྒྱུན་འཁྱོངས་བྱེད་
པར་འདོད་ཅེས་གསུངས་རྗེས། སོ་སོར་གྱེས་ཏེ་རང་རང་གི་གྲུ་ཁང་དུ་ངལ་གསོ་བར་ཕྱིན་
པ་རེད།
གསུམ།
མཚན་ལྗོངས་ལྟ་ན་སྡུག་ཅིང་མཚོ་རླབས་ཟླ་འོད་ཀྱིས་གཡོགས། གཡོར་གྲུ་བསིལ་
རླུང་དང་བསྡོངས་ནས་ག་ལེར་མདུན་དུ་སྐྱོད། མཚོ་ཐོག་གི་ཟླ་བ་སྒོར་ཞིང་གསལ་པ་
འདིས་སྙན་ངག་གི་ཚོར་འདུ་ཏོག་ཙམ་ཡོད་ན་བརྩེ་དུང་གི་རྦ་རླབས་དྲག་ཏུ་གཡོ་ངེས།
སྲས་མོ་ལི་ཏི་ཡ་མ་གཞི་ནས་གཉིད་ཁུག་གིན་མེད་མོད། གྲུ་སྟེང་གི་མགྲོན་པོ་དཀྱུས་
མ་དེའི་རྐྱེན་གྱིས་མོས་ལྟ་མོ་ངོ་མཚར་བ་འདི་ལོངས་སྤྱོད་བྱེད་མ་ཐུབ་པ་ཡིན། ད་ནི་
མོས་སྙན་ངག་གི་ཚོར་བ་ཞན་པའི་ལྡིང་དཔོན་ན་གཞོན་དེ་གཉིད་དུ་ཡུར་འདུག་པར་
བསམ་པས་ཡར་ལངས་ཏེ་བེར་ཆེན་གྱོན་ཞིང་། གཡོག་མོ་གཉིད་ལས་བསླངས་ཏེ་
གྲུའི་ཤིང་གཅལ་གྱི་སྟེང་དུ་ཕྱིན། དེ་རུ་གཞན་ཅི་ཡང་མི་འདུག་སྟེ། ཁ་ལོ་སྒྱུར་མཁན་
གྱི་གྲུ་པ་ཁོ་ནས་ཁོར་སི་ཁཱའི་ཡུལ་སྐད་ཀྱིས་སྐད་འགྲགས་ཤིང་འགྱུར་ཁུགས་གཉོམ་
པའི་དབྱངས་རྟ་ཞིག་ལ་དྲངས་ཏེ་སྐྱོ་གཞས་ཤིག་གཏོང་བཞིན་མཆིས། ལྷིང་འཇགས་
ཀྱི་མཚན་མོར་འདི་འདྲའི་ཁྱད་པར་ཅན་གྱི་གླུ་གཞས་ལ་ཡིད་དབང་འགུགས་པའི་ཆ་
ཡོད་པ་སྨོས་ཅི་དགོས། འོན་ཏེ་ཡིད་ཕངས་པ་ཞིག་ནི་སྲས་མོ་ལི་ཏི་ཡས་གྲུ་པའི་གཞས་
ཚིག་གི་ནང་དོན་ཆ་ཚང་བར་གོ་དཀའ། སྤྱིར་བཏང་གི་གཞས་ཚིག་མང་པོའི་ཁྲོད་དུ་
མོ་རང་བློ་སྟོབས་འཕེལ་ཞིང་དཔའ་ངར་བསྐྱེད་པའི་སྙན་ཚིག་ཅིག་ལ་སྤྲོ་བ་ལྷག་ཏུ་
འཕེལ། གཞས་བཏང་སྟེ་ཆེས་མཐོ་རླབས་ཀྱི་སྐབས་སུ་སླེབས་པ་ན་གློ་བུར་དུ་ཡུལ་སྐད་
གོ་དཀའ་བ་འགའ་བྱུང་མོད། འོན་ཀྱང་མོས་དེ་ནི་གཡོ་ཇུས་ཀྱིས་མི་བསད་པའི་གྱོད་
གཞི་ཞིག་དང་འབྲེལ་བ་ཡོད་པ་ཧ་གོ་བྱུང་སྟེ། ལག་དམར་ལ་དམོད་ཚིག་བོར་ཞིང་ཤི་
བོ་ལ་བསྟོད་བསྔགས་བྱེད་པ། དགྲ་ཤ་ལེན་པའི་ཆོད་སེམས་མཚོན་པ་སོགས་ཐམས་ཅད་
གཅིག་ཏུ་བསྡུས་ཡོད། གཞས་ཚིག་ཁ་ཤས་མོའི་བློ་ལ་ཡོད་པ་ངས་ལོ་ཙཱ་བྱས་པའི་ཚུལ་
དུ་བཀོད་པ་གཤམ་གསལ་ལྟར་རོ། །
...སྒྱོགས་དང་སོ་གྲིའི་མདུན་ནས། །ཁོང་གི་བཞིན་མདངས་མི་འགྱུར། །གཡུལ་
གྱི་དཔའ་གདེང་བརྟན་པོ། །དབྱར་གྱི་ཉི་མ་འདྲ་ལེ། །ཐང་དཀར་རྒོད་པོའི་འཕུར་ཡ། །
ནམ་མཁའི་གླག་མོའི་རྩེ་ཡ། །བདུད་རྩི་བཞིན་གྲོགས་ལ་བྱམས་པ། །རྦ་ཀློང་བཞིན་དགྲ
ལ་སྡང་བ། །ཉི་མ་བཞིན་མཐོ་ཞིང་བརྗིད་པ། །ཟླ་བ་བཞིན་བསིལ་ཞིང་འཇམ་པ། །ཧྥ་
རན་སིའི་དགྲ་བོ་སྐྲག་ཀྱང་། །ཡུལ་མི་ཡིས་ལྐོག་གསོད་བྱས་པའི། །དཔའ་བོ་ཁོང་ཝིད་
ཐོ་ལཱོ་ཡིས། །སམ་ཕེ་རོ་བསད་པ་འདྲ་ལེ། །ཁོ་ཚོ་ལ་དཔའ་སྙིང་མེད་པས། །ཁོའི་གདོང་
ལ་ལྟ་ཡང་མི་ཕོད …… དམག་ལ་སོང་བའི་རྟིང་མ་ལ། །གཟེངས་རྟགས་རྒྱ་གྲམ་བླངས་
པ་འདི། །མལ་སའི་ལྡེབས་ངོས་དེ་ལ་ཁོལ། །གཟེངས་བསྟོད་ཞགས་རྒྱན་དམར་བ་ལ། །
ང་ཡི་ནང་གོས་དེ་ལས་དམར། །གཟེངས་རྟགས་རྒྱ་གྲམ་འདི་དང་ནི། །ཁྲག་གིས་སྦགས་
པའི་ནང་གོས་གཉིས། །ང་ཡི་ས་མཐའི་བུ་ལ་སྤྲོད། །ནང་གོས་སྟེང་གི་མདེའུ་ཁུང་གཉིས། །
མཐོང་འཕྲལ་དེ་བཞིན་དགྲ་ཤ་ལོངས། །དེ་ཙམ་གྱིས་ཀྱང་ག་ལ་ཆོག །མེ་མདའ་རྒྱག་
པའི་ལག་པ་ཆོད། །བསྡིགས་ཁུང་སྤྲོད་པའི་མིག་དེ་བྲུས། །གསོད་པར་སེམས་པའི་སྙིང་
དེ་ཕྱུངས་……
གྲུ་པས་གླུ་བླངས་ཏེ་མཚམས་འདིར་སླེབས་པ་ན་གློ་བུར་དུ་མཚམས་བ
“གྲོགས་པོ་ལགས། ཁྱེད་ཀྱིས་མུ་མཐུད་དུ་མི་ལེན་པ་ཅི་ཡིན།” སྲས་མོ་ནེ་ཝིའོ་ཡིས་
དེ་སྐད་དྲིས།
གྲུ་པས་མགོ་བོ་ཡོམ་ཙམ་བྱས་ཏེ་གྲུ་ཁང་ནས་མི་ཞིག་ཕྱིར་ལ་ཐོན་པའི་བརྡ་བསྟན་པ་
ན། མ་གཞི་ཨོར་སོ་གྲུའི་ཤིང་གཅལ་དུ་ཟླ་འོད་ལ་རོལ་མྱོང་བྱེད་པར་ཡོང་བ་ཡིན་འདུག
“ཁྱེད་ཀྱིས་སྐྱོ་གཞས་དེའི་མཇུག་རྫོགས་པར་བྱས་ན་མི་ཆོག་གམ” སྲས་མོ་ལི་ཏི་
ས་འདི་ལྟར་བཤད། “ང་ལ་དེར་ཉན་འདོད་ཧ་ཅང་ཆེ།”
གྲུ་པས་མོ་ལ་མགོ་བོ་སྒུར་ཙམ་བྱས་ཏེ་སྨྲས་པ། “ངས་མི་སུ་ལའང་རིམ་པེ་ཁོ
(rimbecco)བྱེད་མི་འདོད།”
“དེའི་དོན་ཅི་རེད།”
གྲུ་པས་ལན་ཅི་ཡང་མ་བཏབ་པར་ཤུ་སྒྲ་བརྒྱབ་ནས་བསྡད།
“སྲས་མོ་ནེ་ཝིའོ་ལགས། མ་གཞི་ཁྱེད་ཀྱིས་ཀྱང་ང་ཚོའི་ས་དབུས་རྒྱ་མཚོར་ཡི་རང་
བྱེད་དམ།” ཨོར་སོས་དེ་ལྟར་སྨྲ་ཞོར་མོའི་ཕྱོགས་སུ་ཚུར་ཡོང་སྟེ་སླར་ཡང “ཡུལ་གཞན་
དུ་ཟླ་འོད་འདི་འདྲ་གཏན་ནས་མཐོང་མི་ཐུབ་ཅེ་ན་ཁྱེད་རང་འཐད་པ་ཡིན་ནམ” ཞེས་དྲིས།
“ངས་ཟླ་འོད་ལ་ལྟ་བ་ཡེ་ནས་མིན། ངས་བློ་སེམས་རྩེ་གཅིག་གིས་ཁོར་སི་ཁཱའི་སྐད་
ལ་ཞིབ་འཇུག་བྱེད་པ་ཡིན། གྲུ་པ་འདིས་ཡིད་གདུང་བའི་སྐྱོ་གཞས་ཤིག་གཏོང་གིན་ཡོད་
ཅིང་ཆེས་ཉན་འདོད་ཆེ་བའི་སྐབས་སུ་གློ་བུར་དུ་མཚམས་བཞག་བྱུང་།”
གྲུ་པས་མགོ་བོ་སྨད་དེ་ཕྱོགས་སྟོན་འཁོར་ལོར་ལྟ་བའི་ཚུལ་བསྟན་ཞིང་ཞོར་དུ་སྲས་
མོ་ལི་ཏི་ཡའི་བེར་ཆེན་གྱི་སྣེ་ནས་སྤྲུག་འཐེན་ཞིག་བྱས། དེ་བས་ཁོའི་སྐྱོ་གཞས་དེ་ཨོར་སོ་
ལ་ཐོས་སུ་འཇུག་མི་རུང་བ་ཧ་ཅང་མངོན་གསལ་རེད།
“པཱོ་ལོ་ཧྥ་རེན་སེ།(Paolo France) ཁྱོད་ཀྱིས་ད་ཅི་བཏང་བའི་གཞས་དེ་གང་ཡིན།”
ཨོར་སོས་འདི་ལྟར་དྲིས། “བྷ་ལ་ཐ(ballata)རེད་དམ་ཡང་ན་ཝོ་སེ་རོ(vocero) རེད།
སྲས་མོ་ལགས་ཀྱིས་ཧ་གོ་བས་ཆ་ཚང་བར་ཉན་འདོད་པ་རེད།”
“ཨོར་སོ•ཨན་ཏོན(Anton)ལགས། མཇུག་གི་ཚན་པ་དེ་ངས་བརྗེད་ཟིན།” གྲུ་པས་
དེ་ལྟར་བཤད་རྗེས་འཕྲལ་མར་སྐད་གསང་མཐོན་པོས་འཕགས་མའི་བསྟོད་གླུ་ཞིག་བླངས།
སྲས་མོ་ལི་ཏི་ཡ་བསྟོད་གླུ་ལ་ཉན་འདོད་མེད་ཅིང་གཞས་པ་དེར་ནན་སྐུལ་ཡང་མ
བྱས་མོད། འོན་ཀྱང་ཅུང་ཟད་འགོར་རྗེས་གསང་བ་དེའི་མཐིལ་བརྟོལ་དགོས་པའི་སེམས་
ཐག་བཅད། མོའི་སྐུ་བཅར་གཡོག་མོ་དེ་ཧྥེ་ལོ་རེན་སེའི་ཡིན་ནའང་ཁོར་སི་ཁཱའི་ཡུལ་སྐད་
གོ་ཚད་བདག་མོ་ལས་མཐོ་བ་མིན། འོན་ཏེ་མོ་ནི་མཚར་སྣང་ཅན་ཞིག་ཡིན་པས་དོན་གྱི་
གཏིང་དཔོག་པར་འདོད་དེ། བདག་མོས་མོ་ལ་གྲུ་མོས་བསྣུན་ཏེ་བརྡ་སྟོན་ཁོམ་ཡང་མ་བྱིན་
པར་མོས་ཨོར་སོ་ལ་འདི་ལྟར་དྲིས། “མི་ལ ‘རིམ་པེ་ཁོ་བྱེད་པ’ ཞེས་པའི་དོན་ཅི་རེད།”
“རིམ་པེ་ཁོ་བྱེད་པ།” ཨོར་སོས་འདི་ལྟར་བཤད། “དེ་ནི་ཁོར་སི་ཁཱའི་མི་ལ་དམའ་
འབེབས་ཚབས་ཆེན་བྱེད་པ་ཞིག་སྟེ་འཁོན་ལན་མི་སློག་པའི་མི་ལ་ཁ་རྡུང་གཏོང་བ་རེད།
རིམ་པེ་ཁོ་ཞེས་པ་སུ་ཞིག་གིས་གླེང་བ་རེད།”
“ཁ་སང་གྲོང་ཁྱེར་མར་སེ་རུ།” སྲས་མོ་ལི་ཏི་ཡས་བྲེལ་འཚུབ་ངང་འདི་ལྟར་
བཤད། “གྲུ་དཔོན་ལགས་ཀྱིས་དེ་འདྲ་ཞིག་བཤད་སོང་།”
“ཁོས་སྐབས་དེར་མི་སུ་ཞིག་གླེང་བ་རེད།” ཨོར་སོས་དེ་ལྟར་ཕུགས་འདྲི་བྱས།
“འོ། ཁོས་ང་ཚོར་གནའ་བོའི་ངག་རྒྱུན་ཞིག་བཤད་པ་རེད……………དུས་སྐབས་
ནི………རེད་དེ། ཝན་ཎི་ནཱ་དི་ཨོར་ནཱ་ནོ(Vanninad Ornano)ཡི་སྐོར་ཡིན་པ་འདྲ།”
“སྲས་མོ་ལགས། ངས་བསམ་ན་ཝན་ཎི་ནཱ་ཡི་འཆི་སྟངས་དེས་ཁྱེད་རང་ང་ཚོའི་
དཔའ་རྒོད་སམ་ཕེ་རོ་ལ་དགའ་པོ་མེད་པར་བཟོས་ཡོད་ངེས།”
“ཁྱེད་ཀྱིས་ཁོས་དེ་ལྟར་བསྒྲུབས་པར་དཔའ་རྒོད་དུ་འདོད་དམ།”
“སྐབས་དེའི་དམུ་རྒོད་ཀྱི་ཡུལ་སྲོལ་གོམས་གཤིས་ལྟར་ན་ཁོ་ལའང་ཁག་མེད། ཡང་
གཅིག་བཤད་ན་སྐབས་དེར་སམ་ཕེ་རོ་ཡིས་རྦྷེ་ནོ་ཨའི་མི་རྣམས་དང་ཤི་འཛིང་བྱེད་ཀྱིན་
ཡོད་པས། གལ་སྲིད་ཁོས་དགྲ་བོ་དང་འབྲེལ་འདྲིས་བྱས་པའི་བུད་མེད་དེར་ཁྲིམས་ཆད་
མ་བཅད་ཚེ། ཁོའི་རིགས་མཐུན་སྤུན་ཟླ་དག་གིས་ཁོ་ལ་ཡིད་ཆེས་ཇི་ལྟར་བྱེད།”
“ཝན་ནི་ནཱས་མོའི་ཁྱོ་གའི་ཆོག་མཆན་མ་ཐོབ་པར་རང་ཤེད་ཀྱིས་དགྲ་དང་གྲོས་
མོལ་བྱས་པ་རེད།” གྲུ་པས་འདི་ལྟར་བཤད། “སམ་ཕེ་རོས་མོའི་སྐེ་གཅུས་ཏེ་བསད་པ་
ལུགས་མཐུན་ཞིག་རེད།"
“འོན་ཀྱང་།” སྲས་མོ་ལི་ཏི་ཡ་ན་རེ། “ཏག་ཏག་མོའི་ཁྱོ་ག་སྐྱོབ་པའི་ཆེད་དམ་ཁྱོ་
གར་དགའ་བའི་དབང་གིས་ད་གཟོད་ཌྷ་ནོ་ཨའི་མི་ལ་ཐུག་སྟེ་གུ་ཡངས་གཏོང་བར་ཞུས་
པ་རེད།”
“ཁྱོ་ག་གུ་ཡངས་གཏོང་བར་ཞུས་པ་ནི་ཁྱོ་གར་དམའ་འབེབས་བྱས་པ་རེད།" ལྡིང་
དཔོན་ཨོར་སོས་སྐད་དྲག་པོས་དེ་ལྟར་བཤད།
“ཁྱོ་གས་དངོས་སུ་རང་གི་བཟའ་ཟླ་གསོད་པ་ནི།” སྲས་མོ་ལི་ཏི་ཡིས་དེ་མུར་འདི་
ལྟར་བཤད། “དངོས་གནས་བདུད་ཅིག་ཡིན་སྲིད།"
“ཁྱེད་ཀྱིས་ཀྱང་ཤེས་ཏེ། མོ་རང་གིས་བཀའ་དྲིན་དང་བཅས་ཁྱོ་གའི་ལག་ཏུ་འཆི་
བའི་རེ་བ་བཏོན་པ་རེད། སྲས་མོ་ལགས། ཁྱེད་ཀྱིས་ཨོ་སེལ་ལོ(Osello)ཡང་བདུད་དུ་
འདོད་དམ།”
“དེ་གཉིས་གཏན་ནས་མི་འདྲ། ཁོ་ནི་ཕྲག་དོག་གིས་བརླམས་པ་རེད། སམ་ཕེ་རོ་ནི་
གཏམ་འདོད་ཆེ་བ་ཁོ་ནས་རེད།”
“ཕྲག་དོག་བྱེད་པའང་གཏམ་འདོད་ཆེ་བ་མ་རེད་དམ། དེ་ནི་བརྩེ་དུང་གི་གཏམ་
འདོད་རེད། ཁྱེད་ཀྱིས་ཕལ་ཆེར་དེ་འདྲའི་ཀུན་སློང་ཁོ་ནར་གཞིགས་ཏེ་འདི་ལྟ་བུའི་
གཏམ་འདོད་ལ་བཟོད་གསོལ་བྱས་པ་འདྲ།”
སྲས་མོ་ལི་ཏི་ཡས་གཟབ་ནན་གྱིས་ཁོ་ལ་ལྟ་ཙམ་བྱས་རྗེས་གྲུ་པའི་ཕྱོགས་སུ་འཁོར་
ཏེ་གཡོར་གྲུ་དུས་ནམ་ཞིག་ལ་གྲུ་ཁར་འབྱོར་བ་དྲིས།
“གལ་སྲིད་རླུང་མ་འཇགས་ན་གནངས་ཉིན་འབྱོར་ཐུབ།” གྲུ་པས་དེ་ལྟར་ལན་བཏབ།
“ངས་ད་ལྟ་ཉིད་དུ་ཨ་ཡད་ཁྲིའོ་ལ་འབྱོར་ན་བསམ་བྱུང་། གྲུ་འདི་དངོས་གནས་སུན་
སྤྱད་ཅིག་རེད།”
མོ་རང་ཡར་ལངས་ཤིང་གཡོག་མོའི་གྲུ་ཁུག་ལ་འཐམས་ཏེ་ཤིང་གཅལ་གྱི་སྟེང་དུ་
ཕར་གོམ་པ་འགའ་སོང་བའི་མོད་ལ། ཨོར་སོ་དཀྱོག་འཁོར་གྱི་འགྲམ་དུ་འགུལ་ཙམ་
ཡང་མི་བྱེད་པར་ཀྲོང་ངེར་འགྲེང་འདུག་པ་དང་། ཁོས་མོ་དང་ལྷན་དུ་འཆམ་འཆམ་ལ་
འགྲོའམ་ཡང་ན་མོ་ལ་སུན་སྣང་བསྐྱེད་པའི་གླེང་གཞི་དེའི་མཚམས་འཇོག་དགོས་པ་གང་
བྱེད་མ་ཤེས་པར་ལུས།
“འཕགས་མ་དཔང་ལ་འཇོག བུ་མོ་འདི་ཅི་འདྲའི་མཛེས་པ་ལ།” གྲུ་པས་འདི་
ལྟར་བཤད། “གལ་སྲིད་ངའི་མལ་སའི་ནང་གི་ཤིག་ཀྱང་མོ་འདྲ་བ་ཞིག་ཡིན་ཚེ། ང་ལ་སོ་
ཇི་ལྟར་བཏབ་ཀྱང་འགྱོད་པ་མེད།
གཅིག་བྱས་ན་སྲས་མོ་ལི་ཏི་ཡ་ཡིས་མོའི་མཛེས་སྡུག་ལ་ལྷག་བསམ་ཟོལ་མེད་ཀྱིས་
བསྟོད་བསྔགས་བྱས་པ་གོ་སོང་བ་འདྲ་སྟེ། མོ་རང་ལམ་སང་གྲུ་ཁང་དུ་ཕྱིར་ལོག་པར་
བལྟས་ན་སྣང་བ་ཅུང་ཟད་མི་སྐྱིད་པར་གྱུར་ཡོད་པ་གོར་མ་ཆག ཡུད་ཙམ་འགོར་རྗེས་
ཨོར་སོ་ཡང་ཆས་སོང་། ཁོ་རང་སོང་མ་ཐག་གཡོག་མོ་དེ་ཕྱིར་སླེབས་ཏེ་གྲུ་པར་གཏིང་འདྲི་
ཞིག་བྱས་རྗེས། བདག་མོར་གཤམ་གསལ་གྱི་གནས་ཚུལ་འདི་ཡར་ཞུ་བྱས།
ལོ་གཉིས་ཀྱི་སྔ་རོལ་ཏུ། ཨོར་སོའི་ཕ་སྟེ་ཏེལ་ལ“རེབ་བྷི་ཡ་གཞན་གྱིས་ལྐོག་གསོད
བྱས། ད་ཅི་ཨོར་སོ་སླེབས་མ་ཐག་གཏོང་མཚམས་བཞག་པའི་བྷ་ལ་ཐ་དེ་ནི་ལྐོག་གསོད་
དོན་རྐྱེན་དེའི་རྗེས་སུ་བརྩམས་པའི་མྱང་གཞས་རེད། གྲུ་པའི་འདོད་ཚུལ་ལྟར་ན་ཨོར་སོ་
ཁོར་སི་ཁཱ་རུ་ཕྱིར་ལོག་དོན་ནི “ཤ་འཁོན་གླན” པའི་ཆེད་ཡིན་པ་དང་། ཁོས་གདེང་
ཚོད་ཡོད་པའི་སྒོ་ནས་ཡུན་རིང་མི་འགོར་བར་ཕི་ཡེ་ཤྀ་ར་ནེ་ར(Pietranera)སྡེ་བ་
རུ “མི་ཤ” ལེན་རྒྱུ་རེད་ཅེས་བཤད། ཡུལ་དེའི་སྐད་ལྟར་གོ་བ་བླངས་ན། སྐུ་ཞབས་ཨོར་
སོས་རང་གི་ཕ་རྒན་ལྐོག་གསོད་བྱེད་མཁན་དུ་དོགས་པ་ཟ་བའི་མི་གསུམ་གསོད་རྩིས་
ཡོད་པ་རེད། དྲང་མོར་བཤད་ན་དོན་འདིར་རྐྱེན་བྱས་ཏེ་མི་དེ་དག་ལ་ཁྲིམས་འཛིན་ལས་
ཁུངས་ཀྱིས་སྔོན་འཛིན་བཟུང་བཀའ་རྒྱ་བསྒྲགས་མྱོང་། ཡིན་ནའང་ཁོ་ཚོས་ཁྲིམས་དཔོན་
དང་ཁྲིམས་རྩོད་པ། ཞིང་ཆེན་གྱི་མགོ་འཛིན་དང་ཉེན་རྟོག་པ་སོགས་ལ་ལྐོག་རྔན་སྤྲད་
པས་ཉེས་མེད་རྣམ་དག་ཏུ་ངོས་འཛིན་གནང་བ་རེད། “ཁོར་སི་ཁཱ་ནི་ཁྲིམས་མེད་ལུགས་
མེད་ཀྱི་ཡུལ་ཞིག་ཡིན།” གྲུ་པས་སླར་ཡང་འདི་ལྟར་བཤད། “ང་རང་གོང་མ་ཚང་གི་
ཁྲིམས་ཁང་ལས་མེ་མདའ་བཟང་པོ་ཞིག་གི་ནུས་པར་ཡིད་ཆེས་ཡོད། མི་ཞིག་དགྲ་རུ་གྱུར་
ཚེ་ངེས་པར་དུ་གྲི་དང་མེ་མདའ། བྲོས་བྱོལ་གསུམ་ལས་གཅིག་གདམ་དགོས།”
སྤྲོ་སྣང་སྐྱེད་པའི་གནས་ཚུལ་དེ་དག་གིས་སྲས་མོ་ལི་ཏི་ཡས་ལྡིང་དཔོན་ཏེལ་
ལརེབ་བྷི་ཡར་བཟུང་བའི་རྣམ་འགྱུར་དང་ལྟ་སྟངས་ཡོངས་སུ་བསྒྱུར། དུས་དེ་ནས་བཟུང་
ཁོ་ནི་འཆར་ཡན་གྱི་བསམ་བློས་ཁེངས་པའི་དབྱིན་ཇིའི་བུ་མོ་དེའི་སེམས་ཁོང་གི་དཔའ་
རྒོད་དུ་གྱུར། ཁོའི་ཐམས་ཅད་སྣང་མེད་དུ་བསྐྱུར་བའི་རྣམ་འགྱུར་དང་ཁ་ཁོག་མེད་པའི་
གཤིས་ཀ འཛེམ་བག་མེད་པའི་སྐད་ཆ་བཤད་སྟངས་སོགས་ནི་སྤྱིར་ན་སྲས་མོའི་འདོད་
མོས་དང་མི་མཐུན་མོད། ད་ནི་དེ་དག་ཐམས་ཅད་ཁོའི་ཡོན་ཏན་དུ་མཐོང་སྟེ། དེའི་ཕུགས་
ན་དགའ་སྐྱོ་གདོང་ལ་མི་མངོན་པའི་བླ་སྲོག་ཞུམ་མེད་ཅིག་ཡོད་པར་འདོད། མོའི་སེམས་
སུ་ཨོར་སོའི་སྟེང་ན་ཧྥི་ཨེ་སྀ་ཁི(Fieschi)lཡི་སྤྱོད་ཚུལ་བག་མེད་ཡིན་ཡང་ཕུགས་
བསམ་མི་འདོར་བའི་གཤིས་རྒྱུད་ཅིག་ཡོད་པར་སྙམ། མི་ངན་འགའ་གསོད་པ་ནི་རྒྱལ་
ཁབ་ཅིག་སྐྱོབ་པ་དང་བསྡུར་ཐབས་མེད་མོད། འོན་ཀྱང་ཤ་འཁོན་སྙིང་ཚིམ་པ་ཞིག་གླན་
ཐུབ་ན་དོན་བཟང་ཞིག་ཅི་ལ་མིན། ཡང་གཅིག་བཤད་ན། བུད་མེད་དགའ་ས་ནི་དཔའ་བོ་
ཡིན་པ་ལས་ཆབ་སྲིད་པ་མིན། བར་སྐབས་འདིར་སྲས་མོ་ལི་ཏི་ཡས་ད་གཟོད་ལོ་ན་གཞོན་
པའི་ལྡིང་དཔོན་འདིའི་མིག་གཉིས་ཆེ་ཞིང་ཚེམས་ཕྲེང་དཀར་བ། སྐྱེས་གཟུགས་ལེགས་
ལ་ཀུན་སྤྱོད་བཟང་བར་མ་ཟད་མཐོ་རིམ་སྤྱི་ཚོགས་ཀྱི་གོམས་གཤིས་ཡོད་པ་ཚོར། དེའི་ཕྱི་
ཉིན། མོས་རང་འགུལ་གྱིས་ཐེངས་འགར་ཁོ་དང་ལབ་གླེང་བྱས་ཤིང་ཁོའི་སྐད་ཆ་མཐའ་
དག་ལ་དོན་སྙིང་ལྡན་པར་འདོད། ད་དུང་ཁོའི་ཕ་ཡུལ་དང་འབྲེལ་བའི་གནས་ཚུལ་མི་
ཉུང་བ་ཞིག་ཁོ་ལ་དྲིས་པ་དང་ཁོས་ཀྱང་དེ་བཞིན་དུ་ལན་བཏབ་པ་ཡིན་ཏེ། ཁོ་ནི་ཆུང་
དུས་ནས་ཁོར་སི་ཁཱ་དང་གྱེས་ཏེ་ཐོག་མར་སློབ་འབྲིང་དུ་ཕྱིན་པ་དང་། དེ་ནས་དམག་དོན་
སློབ་གྲྭར་ཞུགས། འོན་ཀྱང་ཕ་ཡུལ་ནི་ཁོའི་སེམས་སུ་ནམ་ཡང་སྙན་ངག་ལྟ་བུའི་རོ་ཉམས་
ཀྱིས་ཁེངས་ཡོད། ཕ་ཡུལ་གྱི་རི་ཆུ་ནགས་གསུམ་དང་ཡུལ་མི་རྣམས་ཀྱི་ཡུལ་སྲོལ་གོམས་
གཤིས་དག་གླེང་སྐབས་ཁོའི་གདོང་ལ་དགའ་བའི་འཛུམ་མདངས་རྒྱས་ཡོང་བ་ཡིན་ལ།
ཁོའི་སྐད་ཆའི་ཁྲོད་དུ་ཤ་འཁོན་གླན་པ་ཞེས་པའི་ཐ་སྙད་འདི་ཐེངས་འགར་བྱུང་དོན་ཡང་
རྟོགས་ཐུབ་སྟེ། ཁོར་སི་ཁཱའི་མི་ཞིག་གླེང་དགོས་ཚེ་ཁོ་ཚོའི་ཡོངས་གྲགས་ཀྱི་གོམས་སྲོལ་
འདིར་གདེང་འཇོག་མི་བྱེད་ཀ་མེད་ཡིན། མདོར་ན། ཨོར་སོས་རང་རིགས་སྤུན་ཟླའི་ཤ་
འཁོན་གླན་རེས་བྱེད་པའི་བྱ་སྤྱོད་འདི་ལ་མི་འཐད་པའི་རྣམ་འགྱུར་བསྟན་པ་དེས་སྲས་
མོ་ལི་ཏི་ཡར་ཧ་ལས་སུ་བཅུག ཨོར་སོས་ཞིང་པ་ཕན་ཚུན་གསོད་རེས་བྱེད་པར་བཟོད་
སྒོམ་བྱེད་ཆོག་པར་འདོད་ཅིང་། ཁྱིམ་རྒྱུད་ཕན་ཚུན་ལ་ཤ་འཁོན་གླན་རེས་བྱེད་པ་དེ་དོན་
དངོས་སུ་དབུལ་བོའི་བར་གྱི་རྟིང་རྩོད་ཅིག་རེད་ཟེར། ཁོ་ན་རེ། “དངོས་གནས་རེད། ལྐོག་
གསོད་མ་བྱས་པའི་ཡར་སྔོན་དུ་ལུགས་སྲོལ་ལྟར་ཕན་ཚུན་ལ་ངེས་པར་འགྲན་སློང་བྱ་
དགོས། ཁྱོད་ཀྱིས་གཟབ་གཟབ་གྱིས་དང་། ངས་ཁྱོད་རང་སེམས་ལ་བཅངས་ཡོད་ཅེས་པ
ནི་ལྐོག་གཤོམ་མ་བྱས་པའི་སྔོན་དུ་ཕན་ཚུན་གསལ་འདེབས་ཀྱི་སྐད་ཆ་ཡིན།” ཁོས་མུ་
མཐུད་དུ་འདི་ལྟར་བཤད། “ང་ཚོའི་ཕ་ཡུལ་དུ་ལྐོག་གསོད་བྱེད་པ་དང་ཤ་འཁོན་གླན་པ་
ནི་ས་ཆ་གཞན་གང་ལས་ཀྱང་མང་དུ་སྣང་ནའང་ཀུན་སློང་ཐ་ཤལ་ཅན་ཞིག་མེད། དྲང་
མོར་བཤད་ན། ང་ཚོའི་ཡུལ་དེར་མི་གསོད་ནག་ཅན་ཡང་ཤིན་ཏུ་མང་མོད་ཁོ་ཚོའི་ཁྲོད་དུ་
རྐུན་མ་གཅིག་ཀྱང་མེད།
ཁོས་ཤ་འཁོན་དང་ལྐོག་གསོད་སོགས་ཀྱི་ཡིག་འབྲུ་དེ་དག་གླེང་དུས་སྲས་མོ་ལི་ཏི་
ཡས་ཞིབ་ཏུ་བལྟས་མོད། འོན་ཀྱང་ཁོའི་གདོང་དུ་རྒྱུན་ལྡན་མ་ཡིན་པའི་རྣམ་འགྱུར་ཅི་
ཡང་མ་མཐོང་། ཁོའི་བློ་རྩ་འགྱུར་མེད་ཡིན་པ་མོས་ཁ་ཚོན་གཅོད་ཐུབ་སྟེ། མོའི་ཡེ་ཤེས་ཀྱི་
སྤྱན་ཟུང་དེ་མ་གཏོགས་གཞན་སུ་ཞིག་གིས་ཀྱང་དཔག་དཀའ། དེ་བས་མི་འགྱངས་པར་
ཕྱི་མའི་ཡུལ་གྱི་མདའ་དཔོན་ཏེལ་ལ“རེབ་བྷི་ཡར་ཤ་འཁོན་བླངས་པའི་སེམས་གསོ་ཐོབ་
ཐུབ་པར་མོ་ལ་གདེང་ཚོད་ཡོད།
གཡོར་གྲུ་ཤིན་ཏུ་མགྱོགས་པས་ཁོར་སི་ཁཱ་མིག་མདུན་དུ་མངོན་བྱུང་། སྲས་མོ་ལི་
ཏི་ཡ་མཚོ་འགྲམ་གྱི་ས་གནས་གཙོ་བོ་དག་ལ་ཆ་རྒྱུས་ཅི་ཡང་མེད་མོད། གྲུ་དཔོན་གྱིས་
རེ་རེར་མཛུབ་མོ་བཙུགས་ཏེ་གསལ་བཤད་བྱས་པ་ན་མོས་སེམས་སུ་ས་མིང་དེ་དག་ཤེས་
པས་ཀྱང་སྤྲོ་བ་བསྐྱེད་ཐུབ་པར་སྙམ་ཡོད་ལ། ཡུལ་ལྗོངས་མཐོང་ཡང་ས་མིང་མི་ཐོགས་པ་
ནི་ཆེས་སྤྲོ་བ་དཀྲུག་བྱེད་ཅིག་རེད། སྐབས་ལན་རེར་མདའ་དཔོན་གྱི་རྒྱང་ཤེལ་ལས་གླིང་
ཕྲན་སྟེང་གི་མི་རེ་འགའ་སྣང་ཡོང་སྟེ། ལུས་སུ་ལྭ་རིང་ཁམ་ནག་གྱོན་ཞིང་རྒྱབ་ལ་མེ་
མདའ་ཁུར་ཡོད་པ་དང་། གཟུགས་ཆུང་བའི་རྟ་ཞིག་ལ་ཞོན་ཏེ་རི་ངོས་གཟར་བོ་ནས་བང་
གིས་རྒྱུག སྲས་མོ་ལི་ཏི་ཡས་དེ་ཐམས་ཅད་ཇག་པའམ་ཡང་ན་ཕའི་དགྲ་ཤ་ལེན་མཁན་
དུ་འདོད་ཡོད། འོན་ཏེ། ཨོར་སོས་དེ་ནི་ཉེ་འཁོར་གྱི་སྡེ་བ་ག་གེ་མོའི་མི་སེར་དཀྱུས་
མ་ཞིག་ཕྱི་ལ་དོན་དག་སྒྲུབ་ཏུ་འགྲོ་བ་ཙམ་ཡིན་པར་གཏན་ཁེལ་བྱས་ཤིང་། མེ་མདའ་
འཁུར་པ་ནི་དགོས་ངེས་ཤིག་མ་ཡིན་པར་གཟི་ཉམས་དང་དཔེ་གསར་མངོན་ཆེད་ཡིན་
ཏེ། སྐུ་སྲས་འཆལ་བོ་ཞིག་ཕྱི་ལ་འགྲོ་སྐབས་འཁར་བ་འཛིན་པ་དང་གཅིག་འདྲ་རེད། མེ་
མདའ་རིང་བོ་ནི་གློ་གྲི་ལྟར་མཛེས་ཤིང་སྙན་ངག་གི་ཁམས་ཡོད་པ་ཞིག་མིན་མོད། སྲས་
མོ་ལི་ཏི་ཡའི་སྣང་བར་ཕོ་གསར་ཞིག་གིས་འཁར་བ་འཛིན་པ་ལས་མེ་མདའ་ཁུར་ན་
གཟི་ཉམས་དོད་པར་འདོད་ཅིང་། མོའི་ཡིད་ལ་ད་དུང་སྐུ་ཞབས་བྷེ་རོན(Byron)གྱི་སྨྱུག་
རྩེའི་དཔའ་རྒོད་ཐམས་ཅད་ཀྱི་ཚེ་སྲོག་ལེན་སྤྱད་ཀྱང་མདེའུ་ཡིན་པ་ལས་གློ་གྲི་མིན་པ་
དྲན་འོངས།
གཡོར་གྲུ་མཚོ་ཐོག་ཏུ་ཉིན་གསུམ་ལ་བསྐྱོད་མཐར་གླིང་ཚོམ་སང་ཀུའེ་ནེ་ཨེར་དུ་
འབྱོར་ཞིང་། མདུན་རོལ་ན་ཨ་ཡད་ཁྲིའོ་མཚོ་ཁུག་གི་ཡུལ་ལྗོངས་ལག་མཐིལ་དུ་བླངས་
པ་ལྟར་སྣང་ལ། ཀུན་གྱིས་འདི་དང་ནབ་ལེ་སྀའི་མཚོ་ཁུག་གཉིས་བསྡུར་བར་གནས་
ལུགས་མེད་པ་ཞིག་ག་ལ་ཡིན། དར་ཤིང་གཉིས་ཅན་གྱི་གཡོར་གྲུ་དེ་དལ་གྱིས་གྲུ་ཁར་
སྐྱོད་སྐབས་ཏག་ཏག་ནགས་ཚལ་ཞིག་ལ་མེ་ཤོར་བ་དང་། དུ་ཞག་གིས་བྷི་ར་ཐོUཡི་རི་
རྩེ་བསྒྲིབས་འདུག་པ་དེ་མཐོང་བ་ཙམ་གྱིས་རང་དབང་མེད་པར་མེ་རི་ཝེ་སུའུ་ཝི་དྲན་
འོངས་པས། ཨ་ཡད་ཁྲིའོ་དང་ནབ་ལེ་སཾ་གཉིས་ལྷག་ཏུ་འདྲ་བར་སྣང་། གལ་སྲིད་ཡོངས་
སུ་མཚུངས་དགོས་ཚེ་ནབ་ལེ་སྀའི་གྲོང་མཐར་ཨད་ཐི་ལ(Attila) ཡི་དམག་དཔུང་ཞིག་
མངགས་ཏེ་གཏོར་བཅོམ་བྱས་པས་ཆོག་སྟེ། ཨ་ཡད་ཁྲིའོ་ཡི་མཐའ་འཁོར་ནི་ཏག་ཏག་
དབེན་ཞིང་འཇགས་པའི་ས་སྟོང་ལུང་སྟོང་ཞིག་ཡིན་པས་རེད། གྲོང་ཁྱེར་ཁ་སྀ་ཐེལ་ལ་
མེརl〕ནས་གླིང་སྣེ་མཱི་སེ་ན2 ཡི་བར་གྱི་ག་ས་གང་དུ་བརྗིད་ཆགས་ཀྱི་བཟོ་གྲྭས་ཁེངས་
ཡོད་པ་དང་། ཨ་ཡད་ཁྲིའོ་མཚོ་ཁུག་སྟེ་འདིའི་ཉེ་འཁོར་དུ་ནགས་ཚལ་ནག་ཡོ་རེ་བ་
ཞིག་ལས་ཅི་ཡང་མེད་ལ་རྒྱབ་ཕྱོགས་སུ་རི་མགོ་གཅེར་བུ་དག་ཕྲེང་བསྟར་བསྒྲིགས་ཡོད།
གཞིས་མིན་སྤྲོ་ཁང་མེད་ལ་དམངས་ཀྱི་སྡོད་ཁང་ཞིག་ཀྱང་མེད། གྲོང་མཐའི་དེའུ་འབུར་
དག་གི་སྟེང་ན་ཁང་པ་དཀར་པོ་ཐར་ཐོར་དུ་ཡོད་པ་ནི་ལྗང་མདོག་གི་ས་གཞིར་ཕྲ་ཚོམ་གྱི་
ཚུལ་དུ་སྣང་ལ། དེ་ནི་འདས་པོའི་གདུང་ཁང་དང་ཁྱིམ་རྒྱུད་ཀྱི་དུར་ཁྲོད་རེད། མདོར་ན།
ཡུལ་ལྗོངས་ལྟ་ན་སྡུག་ཀྱང་གཟབ་ནན་དང་སྐྱོ་སྣང་གི་མཁའ་དབུགས་སྟུག་པོ་ཞིག་གིས་
ཡོངས་སུ་ཁེབས་འདུག
གྲོང་ཁྱེར་ཕྱི་རོལ་གྱི་རྣམ་པ་འདིས་སྒོས་སུ་དུས་ཚིགས་འདིར་མི་སེམས་ལ་གྲོང་མཐའི་
སྐྱ་ཐེར་གོག་ཧྲིལ་གྱི་བག་ཆགས་ཇེ་ཟབ་ཏུ་བཏང་འོངས། སྲང་ལམ་ཆེ་ཆུང་ཀུན་ཏུ་གྲག་
འགུལ་ཅི་ཡང་མེད་པར་དབེན་ཞིང་འཇགས། སྒྱིད་ལུག་རྣམ་གཡེང་གི་ངོ་གདོང་ཉོབ་ཏོ་
འགའ་ལས་མེད་ཅིང་ནམ་རྒྱུན་དུའང་ཁོ་ཚོ་ལས་མེད། གྲོང་ཁྱེར་དུ་ཉོ་བཅའ་རྒྱག་པར་
འོངས་པའི་ཞིང་གྲོང་གི་བུད་མེད་དེ་དག་ལས་བུད་མེད་གཞན་པ་གཅིག་ཀྱང་མི་སྣང་ལ།
དབྱི་ཐ་ལིའི་གྲོང་ཁྱེར་ལྟར་ག་ས་གང་དུ་དགོད་སྒྲ་དང་གླུ་སྐད་སོགས་ཅ་ཅོས་ཁེངས་པ་ཞིག་
ཀྱང་མིན། སྐབས་རེར་ལྗོན་གྲིབ་བགྲོད་ལམ་གྱི་ལྗོང་ཤིང་རེའི་བསིལ་གྲིབ་འོག་ཏུ། ལུས་ལ་
དྲག་ཆས་སྤྲས་པའི་གྲོང་གསེབ་པ་བཅུ་ཕྲག་ཙམ་ལྷན་དུ་རུབ་སྟེ་ཤོག་ཤོ་རྩེ་བའམ་ལྟད་མོར་
ལྟ་བ་དང་། འ་འུར་མི་སྒྲོག་ཅིང་ཁ་རྩོད་ཀྱང་མེད། རྒྱན་བཞག་སྟེ་ཛ་དྲག་ཏུ་གྱུར་ན་དཀྲུམ་
མདའི་སྐད་གྲག་ཅིང་། སྤྱིར་བཏང་དེ་ནི་འཇིགས་སྐུལ་གྱི་སྔོན་འགྲོ་ཙམ་ཡིན། ཁོར་སི་ཁཱའི
མི་རྣམས་ལྷན་སྐྱེས་ཀྱིས་གཟབ་ནན་ཡིན་ཞིང་སྨྲ་བ་ཉུང་། ས་སྲོས་སུ་མི་ཁ་ཤས་ཕྱི་ལ་ཡོང་
སྟེ་བསིལ་གཡེང་བྱེད་མོད། ལྗོན་གྲིབ་བགྲོད་ལམ་དུ་འཆམ་འཆམ་བྱེད་མཁན་ཐམས་ཅད་
ཡུལ་གཞན་གྱི་མི་རྐྱང་རྐྱང་རེད། ཡུལ་དེའི་མི་རྣམས་རང་ཁྱིམ་གྱི་སྒོ་ཁར་གླག་མོ་ཚང་དུ་
བསྒོངས་པ་ལྟར་དུས་དང་རྣམ་པ་ཀུན་ཏུ་ཕྱི་དགྲར་དོགས་ཟོན་བགྱིས་ཏེ་ཡོད།
བཞི།
ནཱ་ཕོ་ལོན་གྱི་འཁྲུངས་གཞིས་རྙིང་པར་གཟིགས་སྐོར་གནང་རྗེས། གནམ་བདག་ཆོས་
ལུགས་ཀྱི་ལུགས་སྲོལ་དང་མཐུན་མིན་ཅི་རིགས་ཀྱི་སྒོ་ནས་རྟེན་སྐལ་གྱི་དོད་དུ་རྩིག་ངོས་
ཀྱི་ལྡེབས་ཤོག་ཉུང་ཙམ་ཡང་བླངས། ཡིན་ནའང་སྲས་མོ་ལི་ཏི་ཡ་ཁོར་སི་ཁཱར་སླེབས་ཏེ་
ཉིན་གཉིས་མ་འགོར་བར་སུན་སྣང་སྐྱེས་མགོ་ཚུགས། ཕྱི་རྒྱལ་གྱི་མི་སུ་ཞིག་ཡིན་ཡང་
རྒྱལ་ཁབ་གང་དེར་འབྱོར་ཏེ་ས་གནས་དེ་གའི་སྡོད་དམངས་ཀྱི་ཡུལ་སྲོལ་གོམས་གཤིས་
དང་མ་འདྲིས་པར་ཁེར་རྐྱང་དུ་ལུས་ཚེ་ཕལ་ཆེ་བར་ཚོར་བ་དེ་འདྲ་འབྱུང་སྲིད་པ་རེད།
མོ་རང་དང་ཐོག་ཧོལ་རྒྱུག་བྱས་པ་ལ་འགྱོད་སེམས་སྐྱེས་མོད། འཕྲལ་དུ་ཕྱིར་ལ་ཆས་ཚེ་
རང་གི་ཞུམ་པ་མེད་པའི་གནས་སྐོར་པའི་མིང་ལའང་གནོད་པར་འགྱུར་བས། ཅི་ནུས་
ཀྱིས་བཟོད་བསྲན་བགྱིས་ཏེ་དུས་ཚོད་འདའ་བར་བྱེད་དགོས་བྱུང་། སེམས་ཐག་བཅད་
རྗེས། མོས་ཞ་སྨྱུག་དང་ཚོན་གྲ་སྒྲིག་བྱས་ཏེ་མཚོ་ཁུག་གི་ཡུལ་ལྗོངས་རགས་འབྲི་བྱས་པར་
མ་ཟད། ཀྭ་མངར་མོ་འཚོང་མཁན་ཞིང་པ་ཞིག་གི་སྣང་བརྙན་ཡང་བྲིས། ཞིང་པ་འདིའི་ཤ་
མདངས་ཉི་མས་བསྲེགས་ཏེ་ནག་པོར་གྱུར་པ་ནི་སྐམ་ས་ཆེན་མོའི་སྟེང་གི་སྔོ་ཚོད་འཚོང་
མཁན་ཞིག་དང་གཅིག་མཚུངས་རེད། འོན་ཀྱང་སྨ་ར་དཀར་པོ་ཞིག་བཞག་ཡོད་པས་ཁོའི་
རྣམ་འགྱུར་ནི་ཆེས་གདུག་རྩུབ་ཅན་གྱི་མི་ངན་ཞིག་དང་འདྲ་འདུག འདི་དག་གིས་ད་
དུང་མོའི་སུན་སྣང་སེལ་མ་ཐུབ་པས་ན་བཅུ་དཔོན་གྱི་གདུང་རྒྱུད་དེ་ལ་རྩེད་མོ་རྩེ་བར་
འགྲོ་བའི་སེམས་ཐག་བཅད། དོན་དེ་ལ་དཀའ་ལས་ཅི་ཡང་མེད་དེ། ཨོར་སོ་ཡང་གྲོང་སྡེའི་
ནང་དུ་འགྲོ་བར་བྲེལ་གྱིན་མེད་ལ། འཚམས་འདྲིར་ཕེབས་ས་ཞིག་མེད་ནའང་ཨ་ཡད་
ཁྲིའོ་རུ་སྣང་བ་ཤིན་ཏུ་སྐྱིད་པོར་ཆགས་ཡོད་པ་འདྲ། གཞན་ཡང་སྲས་མོ་ལི་ཏི་ཡས་རང་
ལ་ལས་འགན་བླ་ན་མེད་པ་ཞིག་གཏན་ཁེལ་བྱས་ཡོད་དེ། རི་ཁྲོད་ཀྱི་དོམ་ནག་འདིའི་བློ་
སྒོ་ཕྱེས་ཏེ་ཕ་ཡུལ་དུ་ལོག་པའི་བསམ་སྦྱོར་ངན་པ་སྤང་དུ་འཇུག་རྒྱུ་དེ་ཡིན། མོས་སེམས་
རྣལ་ལ་ཕབ་སྟེ་ཁོ་ལ་ལྟ་ཞིབ་བྱས་ཉིན་ནས་བཟུང་། མོས་ན་གཞོན་འདི་དོན་མེད་དུ་འཆི་
རུ་འགྲོ་བ་ནི་ཡིད་ཕངས་པ་ཞིག་ཡིན་པར་སྙམ་ཞིང་། ཁོར་སི་ཁཱའི་མི་འདིའི་བློ་ཁ་བསྒྱུར་
ཐུབ་ཚེ་མོ་ལ་མཚོན་ན་གཟི་བརྗིད་ཅིག་ཏུ་བརྩི་ཆོག་པར་འདོད།
གནས་སྐོར་པ་འདི་དག་གིས་ཉི་མ་འདི་ལྟར་བསྐྱལ་བ་ཡིན་ཏེ། སྔ་དྲོར། མདའ་དཔོན་
དང་ཨོར་སོ་གཉིས་རི་དྭགས་རྔོན་དུ་ཆས་ཤིང་། སྲས་མོ་ལི་ཏི་ཡས་རི་མོ་འབྲི་བའམ “ཨ་
ཡད་ཁྲིའོ་ནས་བསྐུར” ཞེས་པའི་ཡིག་འབྲུ་དེ་དག་ངོམ་ཆེད་རང་གི་གྲོགས་མོར་འཕྲིན་
ཡིག་སྐུར་བ་ཡིན། ཕྱི་དྲོ་ཆུ་ཚོད་དྲུག་པ་ཡས་མས་སུ་སྐྱེས་པ་གཉིས་ཀྱིས་རི་དྭགས་བསད་
དེ་ཁུར་ཡོང་ཞིང་། ཚང་མས་ལྷན་དུ་དགོང་ཟས་ལ་རོལ་རྗེས་སྲས་མོ་ལི་ཏི་ཡས་གཞས་
གཏོང་ཞིང་མདའ་དཔོན་གྱིས་གཉིད་ཅོག་རྒྱག ན་གཞོན་ཕོ་མོ་གཉིས་ཀྱིས་ཁ་བརྡ་ལྷག་
པོར་བྱས་ཏེ་ནམ་ཕྱེད་ཙམ་དུ་ལོན།
ལམ་ཡིག་ལེན་སྐབས་འགྲོ་ལུགས་ཇི་ལྟར་སྒྲུབ་ཚུལ་མ་ཤེས་པས་མདའ་དཔོན་ནེ་
ཝིའོ་ཞིང་ཆེན་གྱི་སྲིད་འཛིན་དཔོན་ཚང་ལ་འཚམས་འདྲིར་མི་ཕེབས་རང་ཕེབས་སུ་
གྱུར། སྲིད་འཛིན་དཔོན་ཡང་དཔོན་པོ་གཞན་དག་དང་འདྲ་བར་ལས་མེད་རྣམ་གཡེང་གི་
ཚུལ་དུ་ཁོམ་ནས་ཡོད་ཅིང་། དབྱིན་ཇིའི་མཐོ་རིམ་སྤྱི་ཚོགས་ཀྱི་ཕྱུག་པོ་ཞིག་གིས་རང་གི་
བུ་མོ་ཁྲིད་དེ་འཚམས་འདྲིར་ཕེབས་རྒྱུ་ཡིན་པ་ཐོས་མ་ཐག་དགའ་བ་འབུམ་གྱིས་ཁེངས་
ཏེ་སྣེ་ལེན་གཟབ་རྒྱས་བྱས་ཤིང་། ནུས་ཤུགས་གང་ཡོད་བཏོན་ཏེ་རོགས་རམ་བྱེད་པར་ཁས་
བླངས་པར་མ་ཟད། ཉིན་འགའི་རྗེས་སུ་ད་དུང་ཕྱིར་འཚམས་འདྲིར་སླེབས་བྱུང་། མདའ་
དཔོན་གྱིས་ཟས་ལ་རོལ་རྗེས་འབོལ་ཁྲིའི་སྟེང་གཉིད་མ་སད་དུ་བདེ་བར་ཉལ་འདུག་ལ།
སྲས་མོ་རྣོ་སྦྲེང་ཪྙིང་པ་ཞིག་གི་འགྲམ་དུ་བསྡད་དེ་དཀྲོལ་ལེན་བྱེད་བཞིན་ཡོད། ཨོར་སོས་
མོའི་དབྱངས་ཡིག་ཕེ་སློག་ཅིང་རོལ་དབྱངས་མཁན་འདིའི་ཕྲག་ཟུང་དང་གསེར་མདོག་
གི་སྐྲ་ལོ་ལོངས་སུ་སྤྱོད་བཞིན་ཡོད། མི་ཞིག་གིས་སྲིད་འཛིན་དཔོན་སླེབས་བྱུང་ཞེས་ཡར་
ཞུ་བྱས་པ་ན། རྣོ་སྦྲེང་གློ་བུར་དུ་མཚམས་ཆད་པ་དང་མདའ་དཔོན་ཡར་ཙོག་སྟེ་མིག་ལ་
ཕུར་ཕུར་ལན་འགའ་བྱས་རྗེས་བུ་མོར་སྲིད་འཛིན་དཔོན་ངོ་སྤྲོད་གནང་།
ཁོ་ན་རེ། “སྐུ་ཞབས་ཏེལ་ལ·རེབ་བྷི་ཡ་ལགས་ནི་ངས་ཁྱེད་ལ་ངོ་སྤྲོད་བྱེད་མི་དགོས་
ཏེ། ཁྱེད་ཀྱིས་ཕལ་ཆེར་ངོ་ཤེས་སྲིད།
“སྐུ་ཞབས་ཁོང་ནི་མདའ་དཔོན་ཏེལ་ལ“རེབ་བྷི་ཡ་ལགས་ཀྱི་སྐུ་སྲས་ཡིན་ནམ།”
སྲིད་འཛིན་དཔོན་གྱིས་འཚེར་སྣང་དང་བཅས་དེ་སྐད་དྲིས།
“སྐུ་ཞབས་ལགས། ང་ཡིན།” ཨོར་སིས་དེ་ལྟར་ལན་བཏབ།
“ངས་ཁྱེད་ཀྱི་ཡབ་ལགས་ངོ་ཤེས་ཀྱི་ཡོད།”
སྣེ་ལེན་ཞུ་བའི་རྒྱུན་ལྡན་གྱི་སྐད་ཆ་དག་མགྱོགས་པོར་བཤད་ཚར་སོང་། མདའ་
དཔོན་གྱིས་རང་དབང་མེད་པར་གླལ་སྒྱིང་བྱེད་བཞིན་ཡོད་པ་དང་། ཨོར་སོ་ནི་རང་དབང་
པ་ཞིག་ཡིན་པས་གཞུང་འབྲེལ་མི་སྣ་དང་འབྲེལ་འདྲིས་བྱེད་པར་དགའ་པོ་མེད་པས།
སྲིད་འཛིན་དཔོན་ལ་ཁ་ལེན་ངོ་ལེན་བྱེད་པའི་ལས་འགན་དེ་སྲས་མོ་ལི་ཏི་ཡ་ཁོ་ནའི་
སྟེང་དུ་ལྷུང་བ་རེད། སྲིད་འཛིན་དཔོན་གྱིས་ཀྱང་གླེང་མོལ་གྱི་རྣམ་པ་འཇམ་ཐིང་ངེར་མི་
གཏོང་ཞིང་། ཁོས་ཡོ་རོབ་སྤྱི་ཚོགས་ཀྱི་མིང་གྲགས་ཅན་ཐམས་ཅད་ལ་རྒྱུས་མངའ་ཡོད་
པའི་སྲས་མོ་ཞིག་དང་ལྷན་དུ་གྲོང་ཁྱེར་ཕ་རི་སི་དང་མཐོ་རིམ་སྤྱི་ཚོགས་སྐོར་ནས་ཁ་བརྡ་
ཞིག་བྱེད་འདོད་ཡོད་པ་མངོན་གསལ་རེད། ཁོས་ལབ་གླེང་བྱེད་སྐབས་མིག་མདངས་ཁྱད་
པར་བ་ཞིག་གིས་ཨོར་སོ་ལ་དུས་ངེས་མེད་དུ་མིག་བཤེར་རེ་བྱེད།
“ཁྱེད་ཀྱིས་སྐམ་ས་ཆེན་པོ་རུ་སྐུ་ཞབས་ཏེལ་ལ“རེབ་བྷི་ཡ་ངོ་ཤེས་པ་ཡིན་ནམ།”
ཁོས་སྲས་མོ་ལི་ཏི་ཡ་ལ་དེ་ལྟར་དྲིས།
སྲས་མོ་ལི་ཏི་ཡ་ཅུང་ཟད་དོགས་མི་བདེ་བའི་ངང་འདི་ལྟར་ལན་བཏབ། “ཁོར་སི་
ཁཱར་ཡོང་བའི་གྲུའི་སྟེང་དུ་ངོ་ཤེས་པ་ཡིན།”
“ན་གཞོན་འདི་ནི་ཧ་ལས་པའི་ཡ་རབས་ཚུལ་ལྡན་ཞིག་ཡིན།” སྲིད་འཛིན་དཔོན་
གྱིས་སྐད་དམའ་མོས་དེ་སྐད་སྨྲས་རྗེས། སླར་ཡང་སྐད་མགོ་སྔར་ལས་དམའ་བར་བྱས་
ཏེ “ཁོ་ཕྱིར་ཁོར་སི་ཁཱར་ཡོང་དོན་ཅི་ཞིག་ཡིན་པ་ཁྱོད་ལ་བཤད་ཨེ་སོང” ཞེས་དྲིས།
སྲས་མོ་ལི་ཏི་ཡས་རྣམ་འགྱུར་གཟབ་ནན་དུ་བསྒྱུར་ཏེ་ལན་འདི་ལྟར་བཏབ། “ངས་
ཁོ་ལ་དེའི་སྐོར་རྩ་བ་ནས་འདྲི་མ་མྱོང་། ཁྱེད་ཀྱིས་དངོས་སུ་ཁོ་ལ་དྲིས་དང་ཆོག
སྲིད་འཛིན་དཔོན་གྱིས་ཁ་ཅི་ཡང་མ་གྲག འོན་ཀྱང་ཡུད་ཙམ་འགོར་རྗེས་ཨོར་སོས་
དབྱིན་སྐད་ཀྱི་ལམ་ནས་མདའ་དཔོན་དང་གླེང་མོལ་བྱེད་པ་ཐོས་མ་ཐག་ཁོ་ན་རེ། “སྐུ་
ཞབས་ལགས། ཕར་བལྟས་ན། ཁྱེད་རང་ས་ཆ་མང་པོར་སོང་མྱོང་བ་ཁོ་ཐག་རེད། ཁོར་སི་
ཁཱ་དང་ས་འདིའི་ཡུལ་སྲོལ་གོམས་གཤིས་ཀྱང་ཧ་ལམ་བརྗེད་ཡོད་ངེས།”
“རེད།ང་རང་ཁོར་སི་ཁཱ་དང་ཁ་འབྲལ་དུས་ལོ་ན་ཤིན་ཏུ་ཆུང་།”
“ཁྱེད་རང་ཐོག་མཐའ་བར་གསུམ་དུ་དམག་དཔུང་ནས་བསྡད་པ་ཡིན་ནམ།”
“སྐུ་ཞབས་ལགས། ང་རང་དམག་ཁོངས་ནས་ཕྱིར་ལོག་ཟིན།”
“སྐུ་ཞབས་ལགས། ངས་བསམ་ན་ཁྱེད་རང་ཧྥ་རན་སིའི་དམག་ལ་ཞུགས་ནས་ཡུན་
རིང་འགོར་ཟིན་པས་ཧྥ་རན་སིའི་མི་རུ་གྱུར་ཡོད་ངེས།”
ཆེས་མཐའ་མའི་སྐད་ཆ་འདི་བཤད་སྐབས་ཁོས་བསམ་བཞིན་དུ་སྐད་གདངས་ལྕི་
རུ་བཏང་།
ཁོར་སི་ཁཱའི་མི་ལ་གསལ་འདེབས་ཀྱི་ཚུལ་དུ་ཁྱོད་རང་ཧྥ་རན་སིའི་མི་རེད་ཅེས་པ་
ནི་ངོ་བསྟོད་ཀྱི་གཏམ་ཞིག་ཡེ་ནས་མིན། ཁོ་ཚོས་མི་རིགས་ཡན་གར་བ་ཞིག་གྲུབ་འདོད་
པ་ཡིན་ལ། དྲང་མོར་བཤད་ན། ཁོ་ཚོའི་སྤྱོད་སྟངས་ཀྱིས་ཀྱང་དེ་ཉིད་བདེན་དཔང་བྱས་
ཡོད་པས་གཞན་གྱིས་ཁས་ལེན་བྱས་ཡོད། ཨོར་སོར་རང་དབང་མེད་པར་རླུང་ལངས་ཏེ་
དགག་ལན་འདི་ལྟར་བསློགས། “སྲིད་འཛིན་དཔོན་ལགས། མ་གཞི་ཁྱེད་ཀྱིས་བསམ་ན་
ཁོར་སི་ཁཱའི་མི་རྣམས་ཀྱིས་ཧྥ་རན་སིའི་དམག་རྒྱགས་ཟོས་ན་ད་གཟོད་ངོ་སོ་ཅན་ཞིག་ཏུ་
འགྱུར་བ་རེད་དམ།”
“དེ་ག་ལ་ཡིན།” ཞིང་ཆེན་སྲིད་འཛིན་དཔོན་གྱིས་འདི་ལྟར་བཤད། “ངའི་བསམ་
ཚུལ་གཏན་ནས་དེ་འདྲ་མིན། ངས་ནི་ས་གནས་རང་བཞིན་གྱི་གོམས་སྲོལ་ཁ་ཤས་སྲིད་
འཛིན་དཔོན་རིགས་ཀྱིས་མཐོང་མི་འདོད་ཟེར་བ་དེ་ཡིན།” ཁོས་བསམ་གཟས་ཏེ་གོམས་
སྲོལ་ཞེས་པའི་ཐ་སྙད་འདི་ནན་སྟོན་བྱས་ཤིང་གདོང་གི་རྣམ་འགྱུར་ཤིན་ཏུ་གཟབ་ནན་
ཡིན་མདོག་བསྟན། ཡུད་ཙམ་འགོར་རྗེས་ཁོ་ཡར་ལངས་ཏེ་ཞལ་གྱེས་ཞུས་པ་དང་། ཆབས་
ཅིག་ཏུ་སྲས་མོ་ལི་ཏི་ཡ་ཁོ་ཚང་གི་དཔོན་སྒར་ལ་སྤྲོ་འཆམ་དུ་ཕེབས་ཏེ་སྐུ་ལྕམ་དང་ཐུག་
འཕྲད་བྱ་བའི་རེ་བ་བཏོན།
ཁོ་རང་སོང་རྗེས། སྲས་མོ་ལི་ཏི་ཡ་ན་རེ། “ང་རང་ཁོར་སི་ཁཱ་རུ་ཡོང་ཚེ་ད་གཟོད་ཞིང་
ཆེན་སྲིད་འཛིན་དཔོན་ཞེས་པ་དེ་མི་སྣ་ག་འདྲ་ཞིག་ཡིན་པ་རྟོགས་ཐུབ། མི་འདི་ནི་ཤིན་ཏུ་
བག་ཡོད་ཚུལ་ལྡན་ཞིག་རེད།”
“ངས་བལྟས་ན།” ཨོར་སོས་འདི་ལྟར་བཤད། “དེ་འདྲ་ཞིག་མ་རེད། ཁོའི་མ་ཡིན་ཡིན
མདོག་གི་བྱ་སྤྱོད་དང་གསང་བ་ལྐོག་གྱུར་གྱི་རྣམ་འགྱུར་དེ་ནི་ཁྱད་མཚར་པོ་ཞིག་རེད།”
མདའ་དཔོན་ཕལ་ཆེར་གཉིད་དུ་ཡུར་འདུག སྲས་མོ་ལི་ཏི་ཡས་ཁོའི་ཕྱོགས་སུ་
ལྟ་ཙམ་བྱས་རྗེས་སྐད་དམའ་མོས་འདི་ལྟར་བཤད། “ངས་ནི་ཁོའི་སྐད་ཆའི་ཕུགས་དོན་
རྟོགས་སོང་བས་ཁོ་རང་དེ་འདྲའི་ལྐོག་གྱུར་ཅིག་ཡིན་པར་མི་འདོད།”
“སྲས་མོ་ནེ་ཝིའོ་ལགས། ཁྱེད་རང་དངོས་གནས་བློ་རིག་བཀྲ་བ་ཞིག་ཡིན་ནའང་།
ཁོའི་སྐད་ཆ་དེའི་ནང་དུ་ཁྱེད་ཀྱིས་གང་ཞིག་རྟོགས་སོང་ཞེ་ན། དེ་ནི་ཁྱེད་རང་ཉིད་ཀྱིས་
བསྣན་པ་ཡིན་སྲིད།”
“སྐུ་ཞབས་ཏེལ་ལ“རེབ་བྷི་ཡ་ལགས། ངས་བསམ་ན་དེ་ནི་མ་སྀ་ཁ་རིའོ(Mascarille)
ལགས་ཀྱིས་གསུངས་པ་ཞིག་རེད། ཡང་མིན་ན་ངས་ཁྱེད་ལ་ཁོའི་སྐད་ཆའི་མཐིལ་དོན
རྟོགས་པར་བདེན་དཔང་ཞིག་བྱེད་དགོས་སམ། ང་ལ་ནུས་མཐུ་ཞིག་ཡོད་དེ། མི་གང་ཞིག་
ཐེངས་གཉིས་ལ་མཐོང་ཚེ་མི་དེའི་སེམས་པ་རྟོགས་ཐུབ།”
“དཀོན་མཆོག་མཁྱེན། ཁྱེད་ཀྱིས་ང་ལ་ཞེད་སྣང་བསྐྱེད་སོང་། གལ་སྲིད་ཁྱེད་ཀྱིས་
ངའི་སེམས་རྟོགས་ཚེ།ང་རང་དགའ་འོས་སམ་ཡང་ན་སྐྱོ་དགོས།”
“ཏེལ་ལ•རེབ་བྷི་ཡ་ལགས།” སྲས་མོ་ལི་ཏི་ཡས་གདོང་དམར་པོར་ཆགས་ཙམ་
གྱིས་མུ་མཐུད་དུ་འདི་ལྟར་བཤད། “འུ་ཅག་གིས་ངོ་ཤེས་ཏེ་ཉིན་འགའ་ལས་འགོར་མེད།
འོན་ཀྱང་མཚོ་ཐོག་ཏུ། མཐའ་འཁོབ་ཀྱི་ཡུལ་དུ —ཁྱེད་ཀྱིས་ངའི་སྐད་ཆར་གུ་ཡངས་
གནང་རོགས —མཐའ་འཁོབ་ཀྱི་ཡུལ་དུ་མཐུན་འབྲེལ་གྱི་ཁོར་ཡུག་ལས་ཀྱང་འབྲེལ་
འདྲིས་བྱེད་བདེ་པོ་ཡོད …… དེ་བས། གལ་ཏེ་ངས་གྲོགས་པོའི་ཚུལ་དུ་ཁྱེད་ལ་ཕྱི་མིས་
འདྲི་མི་སྲིད་པའི་གནས་ཚུལ་འདྲ་དྲིས་པ་ཡིན་ན། ཁྱེད་རང་ཧ་ལས་དོན་ཅི་ཡང་མེད།”
“འོ། སྲས་མོ་ནེ་ཝིའོ་ལགས། ཕྱི་མི་ཞེས་པ་དེ་མ་གླེང་། ང་རང་གྲོགས་པོ་ཞེས་པའི་
ཐ་སྙད་དེར་ལྷག་ཏུ་དགའ།”
“དེས་ན་ཤིན་ཏུ་ལེགས། སྐུ་ཞབས་ལགས། ངས་ཁྱེད་ལ་ངེས་པར་དུ་ཞུ་དགོས་པ་ནི།
ངས་བསམ་བཞིན་དུ་ཁྱེད་ཀྱི་གསང་བ་རྩད་གཅོད་བྱེད་འདོད་པ་མིན་མོད། འོན་ཀྱང་སྟེས་
དབང་གིས་རགས་ཙམ་ཤེས་སོང་། ཁ་ཤས་ཤིག་ལ་ཤིན་ཏུ་གདུང་སེམས་སྐྱེ་བ་ཞིག་རེད།
སྐུ་ཞབས་ལགས། ངས་ཁྱེད་ཀྱི་ཁྱིམ་དུ་ཆག་སྒོ་ཞིག་བྱུང་བ་ཤེས་ཡོད། གོ་ཐོས་ལྟར་ན་ཁྱེད་
ཀྱི་ཡུལ་མི་རྣམས་ལ་ཤ་འཁོན་གླན་པའི་གོམས་སྲོལ་དང་བྱེད་ཐབས་སྣ་ཚོགས་ཡོད་ཟེར།
ད་ཅི་ཞིང་ཆེན་སྲིད་འཛིན་དཔོན་གྱིས་གསུངས་པའང་དེ་མ་རེད་དམ།”
“སྲས་མོ་ལི་ཏི་ཡས་བསམ་ན ………” ཨོར་སོའི་གདོང་སྐྱ་ཐག་ཆད་དེ་བེམ་པོ་ཞིག་
དང་འདྲ་འདུག
“དེ་མིན། སྐུ་ཞབས་ཏེལ་ལ∶རེབ་བྷི་ཡ་ལགས།” སྲས་མོ་ལི་ཏི་ཡས་ཁོའི་ཚིག་
མཚམས་བཅད་དེ་འདི་ལྟར་བཤད། “ངས་ཁྱེད་རང་སྙན་གྲགས་གཙིགས་སུ་འཛིན་པའི་
སྐྱེས་བུ་དམ་པ་ཞིག་ཡིན་པ་ཤེས་ཡོད། ཁྱེད་ཀྱིས་ང་ལ་དངོས་སུ་གསུངས་མྱོང་སྟེ། ཁྱེད་
ཀྱི་ཕ་ཡུལ་དུ་དམངས་དཀྱུས་མ་རྣམས་ཀྱིས་ད་གཟོད་ཤ་འཁོན་གླན་རེས་བྱེད་པ་ཡིན།
………-ཁྱེད་ཀྱིས་ད་དུང་བརྙས་པའི་ཚུལ་གྱིས་དེ་ནི་ཤི་གསོན་རྟིང་རྩོད་ཀྱི་བྱེད་ཐབས་ཤིག་
རེད ……”
“ཁྱེད་ཀྱིས་ང་རང་ནམ་ཞིག་མི་གསོད་ནག་ཅན་ཞིག་ཏུ་འགྱུར་བར་འདོད་དམ།”
“སྐུ་ཞབས་ཨོར་སོ་ལགས། ཁྱེད་དང་ལྷན་དུ་འདི་ལྟར་གླེང་བས་ན་ཁྱེད་ཀྱིས་ཀྱང་
ངས་ཁྱེད་ལ་དོགས་པ་གཏན་ནས་ཟ་ཡི་མེད་པ་གསལ་པོར་ཤེས་ཡོད། འོན་ཀྱང་ངས་གལ་
ཏེ་ཁ་གྲགས་པར་གྱུར་ཚེ།” མོས་མིག་ཟུང་ཐུར་དུ་འཁོར་ཏེ་མུ་མཐུད་ནས་འདི་ལྟར་
བཤད། “དེ་ནི་ངས་གང་ཞིག་ཤེས་ཡོད་པས་ཡིན་ཏེ། གཅིག་བྱས་ན་ཁྱེད་རང་ཕ་ཡུལ་དུ་
ལོག་ཚེ་དམུ་རྒོད་ཀྱི་བསམ་བློས་བསྐོར་ངེས་ཡིན། སྐབས་དེར་ཁྱེད་ཀྱིས་རང་ཉིད་ལ་བརྩི་
བཀུར་བྱེད་མཁན་ཡོད་པ་དང་། འདི་ལྟ་བུའི་བསམ་བློ་ལ་གདོང་གཏད་པར་ཕོད་པའི་
ཁྱེད་ཀྱི་སྙིང་སྟོབས་ལ་གཞན་གྱིས་བརྩི་བཀུར་བྱེད་ཀྱིན་ཡོད་པ་རྟོགས་དགོས —རེད།
མོས་སྐད་ཆ་བཤད་ཞོར་དུ་ཡར་ལངས་ཏེ “སེམས་མི་སྐྱིད་པའི་དོན་འདི་རྣམས་གླེང་
བར་མི་བྱ། ངའི་མགོ་བོ་ཡང་ན་ཡོང་། ཡང་གཅིག་བཤད་ན་དུས་ཚོད་ཀྱང་འཕྱིས་འདུག
ཁྱེད་ཀྱིས་ང་ལ་ལེ་བདའ་མི་བྱེད་དམ། དབྱིན་ཇི་པའི་གོམས་སྲོལ་ལྟར་ངས་ཁྱེད་ལ་གཟིམ་
བདེ་ཞུ” ཞེས་སྨྲས་ཏེ་ལག་པ་ཨོར་སོའི་ཕྱོགས་སུ་བསྲིངས།
ཨོར་སོས་གཟབ་ནན་དང་སེམས་འགུལ་འདྲེས་མས་མོའི་ལག་པར་དམ་དུ་འཇུས།
“སྲས་མོ་ལགས།” ཁོས་འདི་ལྟར་བཤད། “ཁྱེད་ཀྱིས་ཤེས་སྲིད། སྐབས་ལན་རེར་
ངའི་ནང་སེམས་སླར་ཡང་ཕ་ཡུལ་གྱི་ཤ་འཁོན་གླན་པའི་འདུ་ཤེས་ཀྱིས་བརླམ་པར་འགྱུར།
ཉམ་ང་བའི་ཕ་རྒན་ཁོང་ཉིད་སེམས་ལ་དྲན་ཐེངས་རེར………འཇིགས་སུ་རུང་བའི་བསམ་
ཚུལ་རེ་ཤར་འོངས། ཐམས་ཅད་ཁྱེད་ཀྱི་དྲིན་ཡིན། ད་ནི་ང་རང་སྡུག་བསྔལ་ལས་ཡོངས་
སུ་གྲོལ་སོང་།ཐུགས་རྗེ་ཆེ།ཐུགས་རྗེ་ཆེ།”
ཁོས་མུ་མཐུད་དུ་བཤད་པར་འདོད་མོད། སྲས་མོ་ལི་ཏི་ཡས་ཁེམ་བུ་ཞིག་ས་ལ་
འཕངས་པའི་སྒྲ་ཡིས་མདའ་དཔོན་གཉིད་ལས་བསླངས།
“ཏེལ་ལ•རེབ་བྷི་ཡ། སང་ཉིན་ཆུ་ཚོད་ལྔ་པའི་སྟེང་རྔོན་ལ་འགྲོ། དུས་ལྟར་དུ་
སླེབས་པར་གྱིས།”
“ལགས་སོ། །མདའ་དཔོན་ལགས།”
ལྔ།
ཉིན་གཉིས་པར། རྔོན་པ་གཉིས་ཕྱིར་མ་སླེབས་པའི་གོང་དུ་སྲས་མོ་ལི་ཏི་ཡ་མཚོ་
འགྲམ་ལ་འཆམ་འཆམ་དུ་ཕྱིན་པ་དང་། དེ་ནས་མོའི་གཡོག་མོ་དང་ལྷན་དུ་ཕྱིར་མགྲོན་
ཁང་དུ་ལོག་སྐབས། གློ་བུར་དུ་ལུས་ལ་གོས་ནག་པོ་གྱོན་པའི་གཞོན་ནུ་མ་ཞིག་གིས་
གཟུགས་པོ་ཐུང་བའི་རྟ་ཕོ་ཤ་ཤེད་ཅན་ཞིག་ལ་ཞོན་ཏེ་མཁར་ནང་དུ་སླེབས་པ་མཐོང་ཞིང་།
མོའི་རྗེས་སུའང་ཞིང་པའི་བཟོ་ལྟ་ཅན་གྱི་སྐྱ་མི་ཞིག་འབྲངས་འདུག་ལ། ལག་པའི་གྲུ་
མོའི་མཚམས་རལ་འདུག་པའི་ལྭ་བ་ཁམ་ནག་ཅིག་གྱོན་ཡོད་པ་དང་། རྒྱབ་ལ་ཀ་པེད་
ཁུར་ཞིང་རྐེད་པར་དཀྲུམ་མདའ་དྲངས་ཡོད། གཞན་ཡང་། ལག་ཏུ་མེ་མདའ་རིང་པོ་ཞིག་
ཐོགས་ཤིང་མེ་མདའི་ཞབས་གཞུག་དེ་སྒའི་སྟེང་གི་ཀོ་ཁུག་ཅིག་ཏུ་བཅུག་འདུག མདོར་
ན། མི་དེ་ནི་ཟློས་གར་ཁྲོད་ཀྱི་ཇག་པའི་བཟོ་ལྟ་དང་ཤིན་ཏུ་འདྲ་སྟེ། ཏག་ཏག་ཁོར་སི་ཁཱའི་
མི་སེར་དཀྱུས་མ་རྣམས་ཕྱི་ལ་འགྲོ་བའི་ཆ་བྱད་ཡིན་འདུག གཞོན་ནུ་མའི་མཛེས་སྡུག་
ཁྱད་དུ་འཕགས་པས་དེ་མ་ཐག་སྲས་མོ་ནེ་ཝིའོ་ཡི་མིག་དབང་འཕྲོག བུ་མོ་འདི་ནི་ལོ་
ན་ཉི་ཤུ་ཡས་མས་ཙམ་ཡིན་ལ། གཟུགས་པོ་རིང་ཞིང་ཤ་མདངས་དུང་ལྟར་དཀར། མཆུ་
སྒྲོས་དམར་ལ་མིག་ཟུང་མཐིང་ནག་ཅན། མུ་ཏིག་བསྟར་ལ་བརྒྱུས་འདྲའི་ཚེམས་ཕྲེང་
ཅན། གདོང་ལ་ཁེངས་དྲེགས་དང་དོགས་ཟོན། སྐྱོ་སྣང་བཅས་ཀྱི་རྣམ་འགྱུར་འདྲེས་མ་
ཞིག་མངོན་ཡོད་པ་དང་། མགོ་ལ་མེ་ཟཱ་རོ╚རུ་འབོད་པའི་སེང་རས་ནག་པོ་ཞིག་དཀྲིས་པ་
དེ་ནི་རྗེ་ནོ་ཨ་ནས་ཁོར་སི་ཁཱར་དར་བ་ཞིག་ཡིན་ཞིང་བུད་མེད་ལ་ཤིན་ཏུ་འཚམ། སྤྱི་བོར་
བཅིངས་པའི་རལ་བ་ཁམ་ནག་ནི་མགོ་རས་ཤིག་དང་འདྲ་ལ། གྱོན་གོས་གཙང་ཞིང་གྲལ་
དག་ནའང་ཧ་ཅང་བབ་ཆགས་སུ་སྣང་།
སྲས་མོ་ནེ་ཝིའོ་ལ་མེ་ཟཱ་རོ་དཀྲིས་པའི་བུ་མོ་དེར་ཞིབ་ལྟ་བྱེད་པའི་ཁོམ་ལོང་ཡོངས་
སུ་མཆིས་ཏེ། བུ་མོ་དེས་སྲང་ལམ་དུ་མི་རྣམས་ལ་གང་ཞིག་འདྲི་བཞིན་ཡོད་ཅིང་མོའི་
མིག་མདངས་ལས་དོན་དག་གལ་ཆེན་ཞིག་ཡིན་པ་ཧ་ལམ་རྟོགས་ཐུབ། དྲིས་ལན་ཐོབ་
མ་ཐག་མོས་རྟ་ལ་ལྕག་གིས་གཞུ་ཙམ་བྱས་པ་ན། རྟ་ཕོ་བང་གིས་བརྒྱུགས་ཏེ་ཐད་ཀར་སྐུ་
ངོ་ཐོ་མ་སྀ·ནེ་ཝིའོ་དང་ཨོར་སོ་སྡོད་སའི་མགྲོན་ཁང་གི་སྒོ་ཁར་སོང་། མགྲོན་བདག་དང་
སྐད་ཆ་ཁ་ཤས་ལབ་རྗེས་བདེ་རྩལ་འཁྱུག་པོའི་ངང་རྟ་ལས་བབས་ཏེ་སྒོ་འགྲམ་གྱི་རྡོ་བའི་
རྐུབ་སྟེགས་སྟེང་དུ་བསྡད་པ་དང་། མོའི་ཞབས་ཏོག་པས་རྟ་ཁྲིད་དེ་རྟ་རའི་ནང་དུ་ཕྱིན།
ཕ་རི་སིར་རྒྱུགས་ཆེ་བའི་འཕྱོར་ལྭ་གྱོན་པའི་སྲས་མོ་ལི་ཏི་ཡ་མོའི་མདུན་ཐད་དུ་འགྲོ་
སྐབས་མོས་མགོ་བོ་དགྱེ་བ་ཙམ་ཡང་མ་བྱས། སྐར་མ་བཅོ་ལྔའི་རྗེས་སུ་སྲས་མོ་ལི་ཏི་ཡས་
རང་གི་ཁང་བའི་སྒེའུ་ཁུང་ལས་ཕྱི་རོལ་ཏུ་བལྟས་པ་ན། མགོ་ལ་མེ་ཟཱ་རོ་དཀྲིས་པའི་བུ་
མོ་དེ་སྔར་བཞིན་ཁ་མལ་དེར་ཡོད་པ་མཐོང་ཞིང་ཐ་ན་ལུས་ཀྱི་བཟོ་ལྟའང་བརྗེས་མེད།
ཡུན་རིང་མ་འགོར་བར་མདའ་དཔོན་དང་ཨོར་སོ་གཉིས་རྔོན་དུ་ཆས་ཏེ་ཕྱིར་སླེབས་
བྱུང་། སྐབས་འདིར་མགྲོན་བདག་གིས་མྱང་གོས་གྱོན་པའི་སྲས་མོ་དེར་སྐད་ཆ་འགའ་
ལབ་སྟེ་ལོ་ན་གཞོན་པའི་ཏེལ་ལ“རེབ་བྷི་ཡའི་ཕྱོགས་སུ་མཛུབ་སྟོན་ཙམ་བྱས་པ་ན། བུ་
མོ་དེའི་གདོང་དམར་པོར་ཆགས་ཙམ་གྱིས་ཏོག་སེ་ཡར་ལངས་ཤིང་། མདུན་དུ་ག་ལེར་
གོམ་པ་འགའ་སྤོས་རྗེས་འགུལ་ཙམ་ཡང་མི་བྱེད་པར་ཧད་དེ་ལུས། ཨོར་སོ་མོ་དང་ཉེ་བར་
བཅར་ཏེ་ཡ་མཚན་པའི་ངང་མོ་ལ་ཞིབ་ལྟ་ཞིག་བྱས།
“ཁྱེད་ནི་ཨོར་སོ•ཨན་ཏོ་ནིའོ•ཏེལ་ལ“རེབ་བྷི་ཡ་ཡིན་ནམ།” མོས་སྤྲོ་སེམས་འཁོལ་
བའི་ངང་དེ་ལྟར་དྲིས་ཤིང་། “ང་ནི་ཀོ་ལོམ་པཱ(Colomba)ཡིན” ཞེས་སྨྲས།
“ཀོ་ལོམ་པཱ།” ཨོར་སོས་སྐད་བརྒྱབ་བྱུང་།
དེ་མུར་མོ་རང་བྲང་ཁར་སྦྱར་ཏེ་ཞི་འཇམ་གྱིས་འོ་བྱས། དབྱིན་ཇིའི་ཡུལ་དུ་སྲང་
ལམ་ནས་འདི་ལྟར་འཐམ་འཁྱུད་བྱེད་མཁན་མེད་པས་མདའ་དཔོན་དང་ཁོའི་བུ་མོ་གཉིས་
ཅུང་ཟད་ཧ་ལས་པར་གྱུར།
“ཨ་ཇོ་ལགས།” ཀོ་ལོམ་པཱ་ན་རེ། “ང་ཁྱེད་ཀྱི་ཆོག་མཆན་མེད་པར་ཡོང་བ་ཡིན་
པས་གུ་ཡངས་གནང་རོགས། ངས་འུ་ཅག་གི་གྲོགས་པོའི་ས་ཀྱིས་ཁྱེད་རང་སླེབས་ཟིན་
པ་ཤེས་སོང་། ཁྱེད་དང་འཕྲད་པ་ནི་ང་ལ་མཚོན་ན་སེམས་གསོ་བླ་མེད་ཅིག་རེད། དེ་
བས......”
ཨོར་སོས་སླར་ཡང་མོ་ལ་འོ་ཞིག་བྱས་རྗེས། མདའ་དཔོན་གྱི་ཕྱོགས་སུ་འཁོར་ཏེ་འདི་
ལྟར་བཤད། “འདི་ནི་ངའི་སྲིང་མོ་ཡིན། གལ་སྲིད་རང་ཉིད་ཀྱིས་ངོ་སྤྲོད་མ་བྱས་ཚེ་ངས་
དངོས་གནས་ངོ་མི་ཤེས་པར་གྱུར་འདུག ཀོ་ལོམ་པཱ། འདི་ནི་སྐུ་ངོ་ཐོ་མ་སྀནེ་ཝིའོ་རེད།
མདའ་དཔོན་ལགས། དེ་རིང་ཁྱེད་དང་ལྷན་དུ་དགོང་ཟས་ལ་རོལ་མི་ཐུབ་པས་དགོངས་
འགལ་མེད་པར་ཞུ……ངའི་གཅུང་མོ……"
“ཀ་ཡེ། སྙིང་ཉེ་བའི་སྤུན་ཆུང་ལགས། ཁྱེད་གཉིས་དགོང་ཟས་བཞེས་པར་གང་དུ་
འགྲོ།” མདའ་དཔོན་གྱིས་སྐད་གསང་མཐོན་པོས་འདི་ལྟར་བཤད། “མགྲོན་ཁང་སུན་
སྤྱད་པོ་འདིས་ཅོག་ཙེ་གཅིག་མ་གཏོགས་བཀོད་སྒྲིག་མི་བྱེད་ཅིང་དེའང་ང་ཚོར་གྲ་སྒྲིག་
བྱས་པ་ཁྱེད་ཀྱིས་ཀྱང་ཤེས་སྲིད། སྲས་མོ་འདིས་ངེད་ཅག་དང་ལྷན་དུ་དགོང་ཟས་ལ་རོལ་
ཚེ་བུ་མོའང་ཤིན་ཏུ་དགའ་བར་འགྱུར་ངེས།”
ཀོ་ལོམ་པཱས་རང་གི་གཅེན་པོར་ལྟ་ཙམ་བྱས་ཤིང་ཁོས་ཀྱང་ཕྱིར་བཤོལ་ཆེན་པོ་མ་
བྱས། དེ་ནས་ཁོ་ཚོ་ལྷན་དུ་མགྲོན་ཁང་གི་ཁང་བ་རྒྱ་ཆེ་ཤོས་དེའི་ནང་དུ་སོང་ཞིང་། མདའ་
དཔོན་ལ་བཀོད་སྒྲིག་བྱས་པའི་གསོལ་ཁང་དང་སྣེ་ལེན་ཁང་གཅིག་ལྕོགས་དེ་རེད། སྲས་
མོ་ཏེལ་ལ“རེབ་བྷི་ཡ་སྲས་མོ་ནེ་ཝིའོ་ལ་ངོ་སྤྲོད་བྱས་པ་ན། མོས་སྲས་མོ་ནེ་ཝིའོ་ལ་སེམས་
གཏིང་ནས་གུས་འདུད་ཅིག་ཞུས་ཤིང་ཁ་ཅི་ཡང་མ་གྲག གཅིག་བྱས་ན་ཐེངས་དང་པོར་
ཕྱི་རྒྱལ་གྱི་མཐོ་རིམ་སྤྱི་ཚོགས་ཀྱི་མི་དང་ལྷན་དུ་བསྡད་པ་ཡིན་པས་སེམས་འཚབ་པ་ལྟར་
སྣང་མོད། འོན་ཀྱང་སྤྱོད་ཚུལ་ལ་གྲོང་གསེབ་པའི་ཞད་ཅི་ཡང་མེད། མོའི་ལུས་སྟེང་གི
ཁྱད་ཆོས་ཀྱིས་མོའི་འཚེར་སྣང་གི་རྣམ་འགྱུར་དེ་གབ་འདུག་པ་དང་། ཏག་ཏག་དེའི་རྐྱེན་
གྱིས་སྲས་མོ་ནེ་ཝེའོ་ལྷག་ཏུ་མོ་ལ་དགའ་བར་གྱུར། མགྲོན་ཁང་དུ་མདའ་དཔོན་སོགས་
བསྡད་པ་ནས་བཟུང་ཁང་སྟོང་གཅིག་ཀྱང་མེད། མཚར་སྣང་ཆེ་བས་སམ་ཡང་ན་འགན་
དང་དུ་བླངས་པ་གང་ཡིན་མི་ཤེས་མོད་སྲས་མོ་ནེ་ཝིའོ་ཡིས་སྲས་མོ་ཏེལ་ལ∶རེབ་བྷི་ཡར་
རང་ཉིད་ཀྱི་ཁང་བའི་ནང་དུ་ཉལ་ཁྲི་ཞིག་འཛུགས་པར་ཞུས།
ཀོ་ལོམ་པཱས་བཀའ་དྲིན་ཞུ་བའི་སྐད་ཆ་ལྡབ་ལྡིབ་འགའ་སྨྲས་རྗེས། རྟབ་རྟབ་པོར་
སྲས་མོ་ལི་ཏི་ཡའི་སྐུ་བཅར་གཡོག་མོའི་རྗེས་སུ་འབྲངས་ཏེ་ཡག་ལས་བྱེད་དུ་སོང་། ཉི་
མའི་ཚ་ཟེར་འོག་ཏུ་ལམ་ཧྲིལ་བོར་རྟ་ལ་ཞོན་ཏེ་རྡུལ་འཚུབ་དང་འགྲོགས་ནས་འོངས་པས་
མོས་གཙང་སྦྲ་བྱེད་དགོས་པ་སྨོས་ཅི་དགོས།
ཕྱིར་སྣེ་ལེན་ཁང་དུ་འགྲོ་སྐབས། མོས་མདའ་དཔོན་དང་ཨོར་སོ་གཉིས་རྔོན་ལ་ཆས་
ཏེ་ཕྱིར་ཁྱེར་ཡོང་བའི་མདའ་དཔོན་གྱི་མེ་མདའ་རིང་པོ་འགའ་ཁང་བའི་གྲུ་ཟུར་ཞིག་ཏུ་
བཞག་ཡོད་པ་མཐོང་བས་འགྲོ་མཚམས་བཞག “མེ་མདའ་འདི་དག་བརྗིད་པ་ལ།” མོ་
ན་རེ། “ཨ་ཇོ་ལགས། ཁྱེད་ཀྱི་ཡིན་ནམ།”
“མིན། མདའ་དཔོན་ལགས་ཀྱི་དབྱིན་ཇིའི་མེ་མདའ་རེད། བལྟས་ན་བརྗིད་པར་མ་
ཟད་འཕངས་ནའང་ཤིན་ཏུ་གཟུ།”
“ངས་ཁྱེད་ལའང་མེ་མདའ་འདི་འདྲ་ཞིག་ཡོད་ན་ཅི་མ་རུང་སྙམ་ཡོད།” ཀོ་ལོམ་
པཱས་དེ་སྐད་སྨྲས།
“འདི་གསུམ་གྱི་ནང་ནས་གཅིག་ནི་ཏེལ་ལ“རེབ་བྷི་ཡར་དབང་བ་སྨོས་ཅི་
དགོས།” མདའ་དཔོན་གྱིས་སྐད་གསང་མཐོན་པོས་འདི་ལྟར་བཤད། “ཁོའི་མེ་མདའི་
འཕེན་རྩལ་དངོས་གནས་ཧ་ལས་པ་བཟང་། དེ་རིང་མེ་མདའ་ཐེངས་བཅུ་བཞིར་བརྒྱབ་
པའི་ཁྲོད་མ་ཕོག་པ་གཅིག་ཀྱང་མེད།”
ཕན་ཚུན་མཛའ་བརྩེའི་ངང་གཏད་རེས་ཤིག་བྱས་མཐར་ཨོར་སོས་དང་ལེན་བྱེད་
དགོས་བྱུང་། ཁོའི་གཅུང་མོ་ཤིན་ཏུ་ཡིད་ཚིམ་ཡོད་པ་མོའི་གདོང་གི་རྣམ་འགྱུར་ལས་
གསལ་པོར་རྟོགས་ཐུབ་སྟེ། ད་ཅི་དེ་འདྲའི་གཟབ་ནན་དུ་སྣང་ཡང་ད་ལྟ་སྤྲོ་སེམས་རབ་ཏུ་
འཁོལ་འདུག
“སྙིང་ཉེ་བའི་སྤུན་ཟླ། ཁྱེད་ཀྱིས་གཅིག་འདེམས་རོགས།” མདའ་དཔོན་གྱིས་དེ་
ལྟར་བཤད་པ་ན་ཨོར་སོ་ད་དུང་དོགས་མི་བདེ་བའི་ཚུལ་དུ་སྣང་།
“དེས་ན། ཁྱེད་ཀྱི་གཅུང་མོས་ཁྱེད་ཀྱི་ཚབ་ཏུ་འདེམས་རོགས།”
མདའ་དཔོན་གྱིས་ཡང་བསྐྱར་འདེམས་རོགས་ཞུ་མ་དགོས་པར་ཀོ་ལོམ་པཱས་རྒྱན་
རིས་ཆེས་ཉུང་བའི་མེ་མདའ་ཞིག་བདམས་པར་མ་ཟད། མན་ཏོན་གྱི་མེ་མདའ་ཡག་ཤོས་
ཁོག་ཆེ་ཞིག་ཡིན་འདུག
མོ་ན་རེ། “མེ་མདའ་འདིའི་མདའ་རྒྱང་ཤིན་ཏུ་རིང་ངེས།”
མོའི་གཅེན་པོར་འཚེར་སྣང་སྐྱེས་ཏེ་ཐུགས་རྗེ་ཆེ་ཡང་ཡང་ཞུས་ཤིང་། སྟབས་ལེགས་
ཏེ་དགོང་ཟས་བཏེགས་ཡོང་བས་ད་གཟོད་ཁོས་མཚམས་འཇོག་ཐུབ་པར་གྱུར། ཀོ་ལོམ་པཱ་
ཐོག་མར་རྐུབ་སྟེགས་སུ་མི་སྡོད་ཅིང་། གཅེན་པོས་མིག་བརྡ་ཞིག་བསྟན་རྗེས་ད་གཟོད་
བསྡད་བྱུང་། བཟའ་བཏུང་ལ་མ་རོལ་པའི་ཡར་སྔོན་དུ། མོས་གནམ་བདག་ཆོས་ལུགས་ཀྱི་
དད་ལྡན་པ་རྣལ་མ་ཞིག་གི་ཚུལ་གྱིས་རྒྱ་གྲམ་བྲིས་པའི་བཟོ་ལྟ་ཞིག་བསྟན། སྲས་མོ་ལི་ཏི་
ཡས་འདི་དག་མཐོང་སྟེ་སེམས་ལ་དགའ་བ་དཔག་མེད་རྒྱས་ཤིང་། མོའི་སེམས་སུ “རེད་
དེ། འདི་ནི་གནའ་བོའི་སྲོལ་རྒྱུན་རིག་གནས་རེད” སྙམ་བྱུང་། མོས་ད་དུང་ཁོར་སི་ཁཱའི་
གནའ་བོའི་སྲོལ་རྒྱུན་གྱི་ཚབ་མཚོན་དུ་གྱུར་པའི་གཞོན་ནུ་མ་འདིར་སྤྲོ་སྐྱིད་ལྡན་པའི་
བརྟག་དཔྱད་མང་ཙམ་བགྱི་བར་འདོད་བྱུང༌། ཨོར་སོས་བག་ལྷོད་མི་ཐུབ་པར་གཅུང་མོའི་
སྐད་ཆ་དང་བྱ་སྤྱོད་ཀྱིས་གྲོང་གསེབ་པའི་ཚུལ་བསྟན་ཨེ་ཡོང་སྙམ་སྟེ་ཞེད་མོད། འོན་ཀྱང་
གཅུང་མོས་ཐོག་མཐའ་བར་གསུམ་དུ་གཅེན་པོར་བརྟག་ཅིང་ཁོའི་བྱ་སྤྱོད་མཐའ་དག་གི་
རྗེས་སུ་འབྲངས། སྐབས་ལན་རེར་ཁོ་ལ་ཕུར་ཚུགས་སུ་བལྟས་འདུག་ཅིང་མིག་མདངས་
ལས་སྐྱོ་སྣང་གི་རྣམ་འགྱུར་ཁྱད་པར་བ་ཞིག་མངོན་ཡོང་བ་རེད། མཚམས་རེར་སྟེས་
དབང་་གིས ཨོར་སོ་དང་ཁོའི་གཅུང་མོ་གཉིས་ཀྱི་ལྟ་ཕྱོགས་གཅིག་ཏུ་ཁེལ་ཚེ་ཁོས་རྒྱུན་
དུ་ཕྱོགས་གཞན་ལ་ལྟ་བར་བྱེད་ཅིང་། ཧ་ལམ་བསམ་བཞིན་དུ་གཅུང་མོས་བཏོན་པའི་སྒྲ་
མེད་ཀྱི་དྲི་བ་ག་གེ་མོ་ཞིག་ལ་གཡོལ་ཐབས་བྱེད་པ་དང་འདྲ་ཞིང་། དྲི་བ་དེ་ནི་ཏག་ཏག་
མིང་སྲིང་གཉིས་ཀའི་སེམས་སུ་གསལ་གྱི་ལེར་བྱེད། གྲལ་དུ་ཀུན་གྱིས་ཧྥ་རན་སིའི་སྐད་
ཀྱི་ལམ་ནས་ཁ་བརྡ་བྱས་པ་ཡིན་ཏེ། མདའ་དཔོན་གྱི་དབྱི་ཐ་ལིའི་སྐད་ནི་དངོས་གནས་
གོ་ཁག་པོ་ཡིན་པར་མ་ཟད། ཀོ་ལོམ་པཱས་ཀྱང་ཧྥ་རན་སིའི་སྐད་གོ་ཞིང་བདག་པོ་དང་མི་
བསྟུན་ཐུ་མེད་ཀྱི་སྐད་ཆ་དེ་དག་རགས་ཙམ་བཤད་ཀྱང་ཐུབ་པ་རེད།
དགོང་ཟས་ལ་རོལ་རྗེས། མིང་སྲིང་གཉིས་ཅུང་ཟད་སྟབས་མི་བདེ་བར་གྱུར་པ་ན།
མདའ་དཔོན་གྱིས་སྔར་བཞིན་ལྷག་བསམ་ཟོལ་མེད་ཀྱིས་ཨོར་སོ་ལ་ཀོ་ལོམ་པཱ་གཅིག་
པུ་དང་ལྷན་དུ་ཁ་བརྡ་ཞིག་བྱེད་དགོས་མིན་དྲིས་ཤིང་། གལ་ཏེ་དགོས་ཚེ་ཁོ་རང་འགྲམ་
ལོགས་ཀྱི་བུ་མོའི་ཁང་བའི་ནང་དུ་སོང་ཆོག་ཅེས་སྨྲས། འོན་ཀྱང་ཨོར་སོས་བྲེལ་འཚབ་
ངང་བཀའ་དྲིན་ཞུས་པ་དང་། ཕི་ཡེ་ཤྀ་ར་ནེ་རར(Pietranera)སླེབས་ཚེ་ཁོ་མིང་སྲིང་
གཉིས་ལ་ཡོད་ངེས་པ་ནི་ཁྱིམ་གྱི་གནས་ཚུལ་ལབ་པའི་དུས་ཚོད་ཡིན་ལ། ཕི་ཡེ་འྀ་ར་ནེ་
ར་ནི་ཁོ་རང་མ་འོངས་པར་གཞི་སྡོད་བྱེད་སའི་སྡེ་བ་དེའི་མིང་ཡིན་ཞེས་སྨྲས།
དེ་ནས་མདའ་དཔོན་ནམ་རྒྱུན་དང་འདྲ་བར་འབོལ་ཁྲིའི་སྟེང་བསྡད་བྱུང་། སྲས་མོ་
ནེ་ཝིའོ་ཡིས་གླེང་གཞི་མང་པོ་ཞིག་བཏོན་ཀྱང་མཛེས་སྡུག་ལྡན་པའི་ཀོ་ལོམ་པཱའི་ཁ་གྲག་
ཏུ་འཇུག་མ་ཐུབ་པས་ན། ཨོར་སོ་ལ་དྷན་ཐེའི་བརྩམས་ཆོས་ཤིག་གྱེར་བའི་རེ་བ་བཏོན།
དྷན་ཐེ(Dante)ནི་མོ་རང་ཆེས་དགའ་བའི་སྙན་ངག་པ་དེ་ཡིན། ཨོར་སོས《དམྱལ་ཁམས་
ཀྱི་ལེའུ》སྟེ་ཧྥ་རན་སི་སྀ་ཁ·དྷ·རི་མི་ཎི(Farancesca da Rimini)ཡི་གཏམ་རྒྱུད་བརྗོད་
པ་ཞིག་བདམས་ཏེ་གྱེར་འདོན་བྱས། ན་ཆུང་གཉིས་ཀྱིས་ལྷན་དུ་བརྩེ་དུང་གི་གཏམ་རྒྱུད་
ཅིག་ལ་བལྟས་ན་ཉེན་ཁ་ག་འདྲ་འབྱུང་ཚུལ་བརྗོད་པའི་སྙན་ངག་སྟེ། ཚིག་མཐའི་སྒྲ་རྒྱན་
རྐང་གསུམ་མ་དེ་དག་བརྩེ་དུང་ཡོད་པའི་སྒོ་ནས་གྱེར་འདོན་བྱས། ཁོས་གྱེར་འདོན་བྱེད་
སྐབས་ཀོ་ལོམ་པཱ་ཅོག་ཙེའི་ཉེ་འགྲམ་དུ་བཅར་བ་དང་། མགོ་བོ་ཡར་དགྱེ་སྟེ་མིག་ཟུང་
ཆེ་རུ་བགྲད་ཅིང་རྣམ་རིག་ཁྱད་པར་བ་ཞིག་རྒྱས། སྐབས་རེར་གདོང་མདོག་དམར་པོར་
འགྱུར་ཞིང་མཚམས་རེར་སྐྱ་བོར་འགྱུར་བ་དང་། རྐུབ་སྟེགས་སྟེང་ནས་ལུས་པོ་དབང་
མེད་དུ་འདར་ཡོམ་བྱེད། དབྱི་ཐ་ལིའི་མི་རིགས་ཀྱི་སྤོབས་ཉམས་ནི་དངོས་གནས་དཔེ་མི་
སྲིད་པ་ཞིག་ཡིན་ཏེ། གཞུང་ལུགས་པ་རྒན་པ་ཞིག་གིས་སྙན་ངག་གི་མཛེས་པ་གང་དེར་
མཛུབ་སྟོན་གཏན་ནས་བྱེད་མི་དགོས་པར། ཁོ་ཚོས་རང་བཞིན་གྱིས་སྙན་ངག་ལ་གོ་བ་
ལེན་ཐུབ།
སྙན་ངག་གྱེར་ཚར་བ་ན་མོས་སྐད་གསང་མཐོན་པོས་འདི་ལྟར་བཤད། “སྙན་ངག་
འདི་ཅི་འདྲ་ཡག་པ་ལ། ཨ་ཇོ། འདི་སུས་བརྩམས་པ་རེད།”
ཨོར་སོས་འུ་ཐུག་པའི་ཉམས་ཤིག་མངོན་པ་ན། སྲས་མོ་ལི་ཏི་ཡ་དགོད་ཙམ་བྱས་ཏེ་
ལོ་བརྒྱ་ཕྲག་སྔོན་གྱི་ཧྥི་ལོ་རེན་སེའི་སྙན་ངག་པ་ཞིག་རེད་ཅེས་ལན་བཏབ།
“ཕི་ཡེ་འྀ་ར་ནེ་ར་ལ་འབྱོར་རྗེས།” ཨོར་སོ་ན་རེ། “ངས་ཁྱོད་ལ་དྷན་ཐེའི་བརྩམས་
ཆོས་ཀློག་པར་བཅུག་ཆོག”
“དཀོན་མཆོག དེ་ནི་ཅི་འདྲའི་སྐྱིད་པ་ལ།” ཀོ་ལོམ་པཱའི་ཁ་ནས་དེ་ལྟར་ཤོར་ཞིང་།
དེ་ནས་མོས་ཡིད་ལ་བཟུང་བའི་དུམ་ཚན་གསུམ་བཞི་ཙམ་ངག་ནས་བཏོན་ཞིང་། དང་
ཐོག་སྐད་མགོ་དམའ་ནའང་རྗེས་སུ་ཚོར་བའི་རླབས་རྒྱུན་འཕྱུར་ཏེ་སྐད་གསང་མཐོན་
པོས་གྱེར་ཞིང་། མོའི་གཅེན་པོ་ལས་ཀྱང་ཉམས་འགྱུར་ལྷག་ཏུ་གསལ།
སྲས་མོ་ལི་ཏི་ཡ་ཧ་ལས་པར་གྱུར་ཏེ་འདི་ལྟར་བཤད། “ཁྱེད་རང་སྙན་ངག་ལ་ཧ་ཅང་
དགའ་པོ་ཡོད་པ་འདྲ། ཁྱེད་ཀྱིས་ཐོག་མར་དྷན་ཐེའི་སྙན་ངག་ཀློག་སྐབས་སྤྲོ་བ་རབ་ཏུ་
འཕེལ་ངེས། དངོས་གནས་ཁྱེད་ལ་སྨོན་པ་འཆོར་བ་ཞིག་རེད།"
“སྲས་མོ་ལི་ཏི་ཡ།” ཨོར་སོ་ན་རེ། “ཁྱེད་ཀྱིས་གཟིགས་དང་། དྷན་ཐེའི་སྙན་ངག་
ལ་འགུགས་ཤུགས་ཅི་འདྲ་ཆེ་ཨང་། 《གནམ་བདག་གི་མདོ》མ་གཏོགས་འདོན་མི་ཤེས་
པའི་གྲོང་གསེབ་བུ་མོ་ཞིག་ལ་སེམས་འགུལ་ཐེབས་སུ་བཅུག……………འོན་ཀྱང་ངས་བརྗེད་
འདུག ཀོ་ལོམ་པཱ་ཡང་བྱང་མ་ཞིག་ཡིན་པ་ངས་དྲན་འོངས་ཏེ། མོས་ཆུང་དུས་ནས་སྙན་
ངག་སྦྱངས་མྱོང་བ་རེད། གཤེགས་ཟིན་པའི་ཕ་རྒན་གྱིས་ཀྱང་འཕྲིན་གྱི་ནང་དུ། མོ་ནི་ཕི་
ཡེ་འྀ་ར་ནེ་ར་དང་མཐའ་འཁོར་ལེ་དབར་བརྒྱད་ཀྱི་ཚུན་ཆད་དུ་མྱང་གཞས་གཏོང་མཁན་
ཆེས་འཇོན་ཐང་ཅན་དེ་རེད་ཅེས་གསུངས་མྱོང་།”
ཀོ་ལོམ་པཱས་ནན་ཞུ་བྱེད་པའི་ཚུལ་གྱིས་གཅེན་པོར་ལྟ་ཙམ་བྱས། སྲས་མོ་ནེ་ཝིའོ་
ཡིས་ཁོར་སི་ཁཱ་ན་ཐོལ་བྱུང་དུ་གཞས་རྩོམ་ཐུབ་པའི་གཞས་མ་ཡོད་པ་སྔ་མོ་ནས་ཐོས་
མྱོང་པས། ཉན་འདོད་ཀྱིས་ཀུན་ནས་བསླངས་ཏེ་འཕྲལ་དུ་ཀོ་ལོམ་པཱར་འཇོན་ཐང་ངོམ་
རྒྱུའི་རེ་བ་ཞུས། ཨོར་སོས་སྐབས་འདིར་གཅུང་མོའི་སྙན་ངག་གི་འཇོན་ནུས་དྲན་འོངས་
པར་འགྱོད་པ་ཞིག་སྐྱེས་ཏེ། ཁོར་སི་ཁཱའི་བྷ་ལ་ཐ་ནི་བྲོ་མེད་ཆོ་མེད་ཅིག་ཡིན་ལ། དྷན
ཐེའི་སྙན་ངག་གྱེར་རྗེས་སླར་ཡང་ཁོར་སི་ཁཱའི་སྙན་ངག་ཅིག་གྱེར་བ་ནི་དངོས་གནས་ངོ་
གནོང་བ་ཞིག་ཡིན་ཚུལ་ཡང་ཡང་གསལ་བཤད་བྱས་མོད། ཕན་ཐོགས་གང་ཡང་མེད་པར་
མ་ཟད་ནེ་ཝིའོ་ལ་ཉན་འདོད་ལྷག་ཏུ་བསྐྱེད་དེ་ངེས་པར་དུ་ཉན་དགོས་ཟེར། མཐར་ཨོར་
སོས་འུ་ཐུག་སྟེ་གཅུང་མོར་འདི་ལྟར་བཤད། “དེས་ན་ཁྱོད་ཀྱིས་ཐོལ་བྱུང་དུ་སྙན་ཚིག་
འགའ་ངག་ནས་རྩོམ་དང་།འོན་ཀྱང་རིང་མི་དགོས།”
ཀོ་ལོམ་པཱས་དབུགས་རིང་ཞིག་འབྱིན་པ་དང་ཅོག་ཁེབས་སྟེང་དུ་ཅེར་ཏེ་ཆུ་ཚོད་
སྐར་མ་གཅིག་ཙམ་འགོར། དེ་ནས་སླར་ཡང་མགོ་བོ་ཡར་དགྱེ་སྟེ་ཁང་བའི་གདུང་མར་
ལྟ་ཙམ་བྱས་རྗེས། རང་གིས་མ་མཐོང་ན་གཞན་གྱིས་ཀྱང་མི་མཐོང་བར་སྙམ་པའི་བྱེའུ་དེ་
དང་འདྲ་བར་ལག་པས་མིག་ཟུང་བཀབ། དེར་མཐུད་ངག་འདར་འདར་ངང་གཞས་བཏང་
བྱུང་། གཞས་བཏང་ཟེར་ནའང་དོན་དུ་གྱེར་འདོན་ཞིག་ཡིན་ཏེ། གཤམ་གསལ་ནི་མོས་
གྱེར་བ་དེའི་ནང་དོན་རེད།
གཞོན་ནུ་མ་དང་ཕུག་རོན་མཇུག་ཁྲ།
རི་ཚོགས་རྒྱབ་ཀྱི་ལུང་པ་ཕ་གིའི་ནང་། །ཉི་ཟེར་སྐད་ཅིག་ཙམ་ལས་ཕོག་པ་མིན། །
ལུང་བའི་མཐིལ་ལ་ཁང་ཆུང་མུན་ནག་ཅན། །ཁོར་ཡུག་རྩྭ་ལྡུམ་གྱིས་ཁེངས་དགུན་དུས་
སུ། །སྒེའུ་ཁུང་གཏན་ཞིང་སྟེང་ན་དུ་བ་ཆད། །ཉི་ཟེར་ཕོག་དུས་ཉིན་གུང་འབའ་ཞིག་སྟེ། །
སྒེའུ་ཁུང་ཅུང་ཙམ་ཕྱེ་བའི་ནང་རོལ་ཏུ། །སྐུད་པ་འཁེལ་བའི་བུ་མོ་དྭ་ཕྲུག་ཅིག །ལས་
ལ་བྲེལ་ཞིང་སྐྱོ་གཞས་ཡང་ཡང་གཏོང་། །གཞས་ལ་ཨ་ལན་མེད་པས་ཡིད་རེ་སྐྱོ། །ནམ་
ཟླ་དཔྱིད་ཀ་སླེབས་པའི་ཉིན་ཞིག་ལ། །ལྗོན་ཤིང་རྩེ་ལ་བབས་པའི་ཕུག་རོན་དེས། །བུ་
མོའི་གླུ་སྒྲ་ཐོས་ཏེ་འདི་སྐད་སྨྲས། །མིག་ཆུ་ལྷུང་མཁན་ཁྱོད་རང་གཅིག་པུ་མིན། །ཀྱེ་མ་
ཀྱེ་ཧུད་གདུག་ཅན་བྱ་གླག་གིས། །ང་ཡི་ཟླ་གྲོགས་བཟུང་སྟེ་འཕུར་ནས་སོང་། །ཕུག་རོན་
ཁྱེད་ཀྱིས་གླག་དེ་ང་ལ་སྟོན། །དེ་ཡིས་ནམ་འཕང་ཇི་ལྟར་བསྟད་ན་ཡང་། །ང་ཡིས་དེ་ཉིད་
ས་ལ་འཕེན་པར་ནུས། །འོན་ཀྱང་ཉམ་ཆུང་བུ་མོའི་ཨ་ཇོ་སྟེ། །རྒྱང་རིང་ཡུལ་གྱི་ཨ་ཇོ་སུ་
ཡིས་འཚོལ། །ཁྱེད་ཀྱི་ཨ་ཇོ་ས་ཕྱོགས་གང་དུ་ཡོད། །བུ་མོ་ཁྱེད་ཀྱིས་ང་ལ་གསུང་རོགས་
གནོངས།།ང་ཡིས་གཤོག་ཟུང་བརྐྱངས་ཏེ་ཁོ་རང་འཚོལ། །
“ཅི་འདྲའི་ཕུག་རོན་ཡ་རབས་ཤིག་རེད་ཨང་།” ཨོར་སོས་རང་གི་གཅུང་མོ་བྲང་
ཁར་སྦྱར་ཏེ་སྐད་གསང་མཐོན་པོས་དེ་སྐད་སྨྲས། ཁོའི་སེམས་འགུལ་ཐེབས་པའི་རྣམ་
འགྱུར་དང་བཞད་གད་སློང་ཁུལ་བྱས་པའི་གཏམ་གཉིས་ཤིན་ཏུ་མི་མཐུན་པར་སྣང་།
“ཁྱེད་ཀྱི་གཞས་དེ་དངོས་གནས་སྙན་པ་ལ།” སྲས་མོ་ལི་ཏི་ཡ་ན་རེ། “ཁྱེད་ཀྱིས་
གཞས་ཚིག་དེ་ངའི་པར་དེབ་སྟེང་དུ་འགོད་རོགས། ངས་དེ་ཉིད་དབྱིན་ཡིག་ཏུ་བསྒྱུར་རྗེས་
གཞན་ལ་དབྱངས་ཤིག་རྩོམ་དུ་འཇུག་འདོད།"
བློ་དཀར་གྱི་མདའ་དཔོན་གྱིས་ཚིག་གཅིག་ཀྱང་མ་གོ་བར་བུ་མོའི་རྗེས་སུ་འབྲངས་
ཏེ་སྙན་སོང་ཟེར་ཞིང་། ད་དུང “སྲས་མོ་ལགས། ཁྱེད་ཀྱིས་ཕུག་རོན་ཞེས་པ་ནི་དེ་རིང་འུ་
ཅག་གིས་ཟོས་པའི་ཕུག་རོན་བསྲེགས་མ་དེ་ཟེར་བ་ཡིན་ནམ” ཞེས་དྲིས་བྱུང་།
སྲས་མོ་ནེ་ཝིའོ་ཡིས་པར་དེབ་ཁྱེར་ཡོང་ཞིང་། ཐོལ་བྱུང་གཞས་མ་དེས་གཞས་ཚིག་
འབྲི་སྐབས་ཤོག་བུར་གྲོན་ཆུང་ཧ་ལས་པ་བྱེད་པར་མཐོང་སྟེ་ངོ་མཚར་ཆེན་པོ་སྐྱེས། མོས་
ཚིག་རྐང་རེ་ཐིག་ཕྲེང་གཅིག་ཏུ་བྱེད་པ་མིན་པར། གཅིག་སྣེ་གཅིག་ལ་མཐུད་དེ་ཤོག་
ངོས་ཀྱི་མཐའ་ལ་ཐུག་པའི་བར་དུ་འབྲི་བ་ལས། “རྐང་བ་ཐུང་ཞིང་ཚེག་བར་མི་སྙོམས་
པ། ཤོག་བུའི་གཡས་གཡོན་གཉིས་སུ་བར་སྟོང་སྐྱུར” ཞེས་པའི་སྙན་ངག་འབྲི་སྟངས་ཀྱི་
རྣམ་གཞག་དང་ཡོངས་སུ་འགལ། སྲས་མོ་ཀོ་ལོམ་པཱའི་སྦྱོར་འབྲི་བྱེད་སྟངས་དེ་ཡང་
ཀུན་དང་མི་འདྲ་བར་ཚད་ལྡན་ཞིག་མིན་པས་སྲས་མོ་ནེ་ཝིའོ་ཐེངས་འགར་གད་མོ་ཤོར།
གཅེན་པོ་ཡིན་པའི་ཆ་ནས་ཨོར་སོ་ངོ་ཤིན་ཏུ་གནོང་སྟེ་ཁྲིམས་རར་འཁྲིད་པ་ལས་ཀྱང་
བཟོད་ཐབས་བྲལ།
མལ་དུ་གཟིམ་པའི་དུས་སུ་སླེབས་པ་ན། གཞོན་ནུ་མ་གཉིས་རང་གི་ཁང་བའི་ནང་
ཕྱིན། སྲས་མོ་ལི་ཏི་ཡས་མགུལ་རྒྱན་དང་རྣ་ལུང་། ལག་གདུབ་སོགས་མར་ལེན་པའི་
སྐབས་སུ། མོས་ཉལ་གྲོགས་བུ་མོས་གོས་ཤམ་གྱི་འོག་ནས་དངོས་པོ་རིང་པོ་ཞིག་བླངས་
པ་མཐོང་སོང་། ཆུ་སྲིན་གྱི་རུས་པས་བཟོས་པའི་གོས་ཤམ་གྱི་མཐའ་ཤན་དང་འདྲ་མོད་
གཟུགས་དབྱིབས་གཅིག་པ་མ་རེད། ཀོ་ལོམ་པཱས་ཧ་ལམ་ལྐོག་ལྐོག་སུད་སུད་ཀྱིས་དངོས་
པོ་དེ་ཅོག་ཙེའི་སྟེང་གི་མེ་ཟཱ་རོའི་འོག་ཏུ་བཅུག་རྗེས། པུས་མོ་ས་རུ་བཙུགས་ཏེ་དད་
སེམས་གཙང་མས་གསོལ་འདེབས་ཞུས། ཆུ་ཚོད་སྐར་མ་གཉིས་འགོར་བ་ན་མོ་རང་མལ་
ཁྲིའི་སྟེང་དུ་འགོས། སྲས་མོ་ལི་ཏི་ཡ་ནི་ལྷན་སྐྱེས་རང་བཞིན་གྱི་མཚར་སྣང་ཅན་ཞིག་
ཡིན་པར་མ་ཟད། དབྱིན་ཇིའི་བུད་མེད་ཐམས་ཅད་དང་འདྲ་བར་གྱོན་གོས་འཕུད་སྐབས་
ཤིན་ཏུ་དལ། མོ་ཅོག་ཙེའི་ཉེ་སར་བཅར་ཞིང་ཁབ་སྒྲོག་ཅིག་འཚོལ་ཁུལ་བྱས་ཏེ་མེ་ཟཱ་
རོ་དེ་ཡར་བཀྱགས་པ་ན། གློ་གྲི་ཤིན་ཏུ་རིང་པོ་ཞིག་མཐོང་བྱུང་ལ། དུང་དང་དངུལ་གྱིས་
ཕྲ་བཏབ་ཅིང་བཟོ་དབྱིབས་ཤིན་ཏུ་ཁྱད་པར་བ་ཞིག་ཡིན་པར་མ་ཟད། བཟོ་རྩལ་ལ་ཞིབ་
ཚགས་ལྡན་པས་མཚོན་ཆ་བསྡུ་ཉར་བྱེད་མཁན་གྱི་མིག་ལམ་དུ་གནའ་བོའི་མཚོན་ཆ་རྩ་
ཆེན་ཞིག་ཡིན་པ་སྨོས་མ་དགོས།
“བུ་མོ་རྣམས་ཀྱིས་གོས་ཤ་འབྱར་གྱི་འོག་ཏུ་དངོས་པོ་འདི་འདྲ་འཁྱེར་བ་ནི་ས
འདིའི་གོམས་སྲོལ་ཞིག་ཡིན་ནམ།” སྲས་མོ་ནེ་ཝིའོ་ཡིས་འཛུམ་མདངས་དང་བཅས་དེ་
ལྟར་དྲིས།
“འདི་འདྲ་མི་བྱེད་ཐབས་མེད་རེད།" ཀོ་ལོམ་པཱས་དངན་པ་ཞིག་འཐེན་ཏེ་འདི་
ལྟར་བཤད། “མི་ངན་པ་མང་དྲགས་སོང་།”
“ཁྱེད་ལ་དངོས་གནས་དེ་ལྟར་སྒྲུབ་པའི་སྤོབས་པ་ཡོད་དམ།” སྲས་མོ་ལི་ཏི་ཡས་
དེ་སྐད་སྨྲས་ཤིང་། ལག་ཏུ་གློ་གྲི་བཟུང་ནས་ཟློས་གར་གྱི་ཁྲོད་དུ་མི་ལ་བསྣུན་པའི་བཟོ་ལྟ་
སྟེ།སྟེང་ཕྱོགས་ནས་ཐུར་དུ་གཡུག་ཙམ་བྱས།
“རེད་དེ། དགོས་གལ་ལ་ཐུག་སྐབས།” ཀོ་ལོམ་པཱས་ངག་འཇམ་ཞིང་རོལ་དབྱངས་
ལྟར་སྙན་པའི་གདངས་ཀྱིས་འདི་ལྟར་བཤད། “རང་སྲུང་བྱེད་པའམ་གྲོགས་པོར་སྲུང་
སྐྱོབ་བྱེད་ཆེད་………འོན་ཀྱང་འདི་ལྟར་འཛིན་མི་རུང་། དེ་མིན་ཕ་རོལ་པོ་ཕྱིར་ལ་བཀྱེད་
ཚེ་ཁྱེད་ཀྱིས་རང་ཉིད་རྨས་པར་བྱེད་ངེས།” མོས་ཨ་ལོག་ཅིག་བརྒྱབ་སྟེ་ཡར་ཙོག་རྗེས་
སླར་ཡང “ཁྱེད་ཀྱིས་གཟིགས་དང་། འདི་ལྟར་འཛིན་དགོས། འོག་ནས་ཡར་ལ་བསྣུན་ན་
སྲོག་ཐོག་ཏུ་ཁེལ་ཐུབ་སྐད། མཚོན་ཆ་འདི་འདྲ་བཀོལ་སྤྱོད་བྱེད་མི་དགོས་པའི་མི་རྣམས་
ནི་བསོད་ནམས་ཆེ་བ་ལ་ཨང་།”
མོས་དངན་པ་ཞིག་འཐེན་རྗེས་མགོ་བོ་སྔས་ལ་བཞག་སྟེ་མིག་ཟུང་བཙུམ། མོ་ལྟ་བུའི་
མཛེས་ཤིང་ཟོལ་མེད་པ། ཡ་རབས་ཚུལ་ལྡན་ཞིག་མི་ཡུལ་ན་ག་ཙམ་མཆིས་སམ། གནའ་
སྔ་མོར་ཧྥི་ཏི་ཡ་སྀ(Phidias)ཡིས་ཤེས་རབ་ལྷ་མོ་མཱི་ནེར་ཝ( Minerva) ཡི་འཇིམ་
བརྙན་བཟོ་སྐབས་ཀྱང་གལ་སྲིད་མོ་རང་མཐོང་ཚེ་དཔེ་དབྱིབས་གཞན་ཞིག་འཚོལ་མི་
སྲིད་དོ།།
དྲུག
ངས་གཏམ་རྒྱུད་ཀྱི “ཁུགས་སོ་ནས་མགོ་འཛིན” དོན་ནི་ཧོ་ར་སེའི་ཞལ་ཆེམས་
ལག་ལེན་དུ་བྱས་པ་ཡིན། ད་ལྟ། སྙིང་དུ་སྡུག་པའི་ཀོ་ལོམ་པཱ་དང་། མདའ་དཔོན། ད་དུང་
མདའ་དཔོན་གྱི་བུ་མོ་སོགས་ཐམས་ཅད་གཉིད་དུ་ཡུར་ཟིན། སྐབས་གླགས་འདིར། ངས་ཀློག་
མཁན་རྣམ་ལ་དམིགས་བསལ་གྱི་གནས་ཚུལ་འགའ་མཚམས་སྦྱོར་བྱ་བར་འདོད། གལ་
སྲིད་ལྷན་རྒྱས་ནས་དངོས་བྱུང་གཏམ་རྒྱུད་འདི་ལ་རྒྱུས་ལོན་སྔར་ལས་གཏིང་ཟབ་ཅིག་
བྱེད་འདོད་ན། གནས་ཚུལ་དེ་དག་གི་མཐིལ་དོན་ངེས་པར་དུ་རྟོགས་དགོས། རྣམ་པ་ལྷན་
རྒྱས་ནས་མདའ་དཔོན་ཏེལ་ལ“རེབ་བྷི་ཡ་གཞན་གྱིས་ལྐོག་གསོད་བྱས་པ་ཤེས་ཡོད། འོན་
ཀྱང་ཁོར་སི་ཁཱ་རུ་ལྐོག་གསོད་བྱེད་པ་ནི་ཧྥ་རན་སི་དང་མི་འདྲ་སྟེ། ལག་དམར་ནི་བཙོན་
ནས་བྲོས་པའི་ཉེས་ཅན་ཞིག་གིས་གང་དེའི་དངུལ་ཆས་རྐུ་ཐབས་མ་བྱུང་བར་འུ་ཐུག་སྟེ་
བསད་པ་ལྟ་བུ་ཞིག་མ་ཡིན་པར། གྱོད་ཡ་གང་དེས་ཤ་འཁོན་གླན་ཏེ་ལྐོག་གསོད་བྱས་པ་
ཡིན་ལ། གྱོད་ཀྱི་གཞི་མ་ནི་གང་ཡིན་བཤད་དཀའ། ཁྱིམ་རྒྱུད་མང་པོའི་བར་དུ་མི་རབས་
ཀྱི་ཤ་འཁོན་ཡོད་མོད་ཤ་འཁོན་གྱི་འབྱུང་རྩ་དེ་ཀུན་གྱིས་སྔ་མོ་ནས་བརྗེད་ཟིན་པ་རེད།
མདའ་དཔོན་ཏེལ་ལ“རེབ་བྷི་ཡ་ཚང་གི་ཁྱིམ་རྒྱུད་དེ་ཁྱིམ་རྒྱུད་གཞན་མང་པོར་གྱོད་
དུ་ཆད་འདུག་མོད། ཆེས་གཏིང་ཟབ་ཏུ་གྱུར་ཡོད་པ་ནི་བྷ་རི་སི་ཎི(Barricini)ཚང་རེད།
ཡང་མི་ལ་ལས་བཤད་ན། སྔོན་ཆད་དུས་རབས་བཅུ་དྲུག་པའི་སྐབས་ཤིག་ལ། རེབ་བྷི་
ཡ་ཚང་གི་གཞོན་ནུ་ཞིག་གིས་བྷ་རི་སི་ཎི་ཚང་གི་བུ་མོ་ཞིག་བསླུ་བྲིད་བྱས་པས། བརྙས་
བཅོས་ཐེབས་པའི་བུ་མོ་ཚང་གི་གཉེན་ཚན་ཞིག་གིས་གྲིས་བསྣུན་ཏེ་བསད་པ་རེད་ཟེར།
ཡང་འགའ་ཞིག་གིས་བཤད་པ་ནི་དེ་ལས་ལྡོག་སྟེ་བསླུ་བྲིད་ཐེབས་ས་ནི་ཏེལ་ལ“རེབ་
བྷི་ཡ་ཚང་གི་བུ་མོ་ཡིན་ལ། གྲི་ཤིར་གྱུར་པ་ནི་བྷ་རི་སི་ཎི་ཚང་གི་ཕོ་གསར་ཞིག་ཡིན་
སྐད། གང་ལྟར་ཡང་ཀུན་གྱིས་ཁས་ལེན་པའི་ཟེར་སྒྲོས་ནི་ཁྱིམ་རྒྱུད་གཉིས་ཀྱི་བར་དུ་ཤ་
འཁོན་ཡོད་པ་དེ་རེད། འོན་ཀྱང་གོམས་སྲོལ་དང་མི་མཐུན་པ་ནི་ཤ་འཁོན་དེས་ཤ་འཁོན་
གཞན་ཞིག་བསྐྱེད་མ་ཐུབ་སྟེ། སྐབས་དེར་ཁྱིམ་རྒྱུད་གཉིས་ཀར་རྗེ་ནོ་ཨའི་སྲིད་གཞུང་
གིས་གཉའ་གནོན་བྱས་ཡོད་པས་རེད། སྐྱེས་པ་རྣམས་ཡུལ་དང་གྱེས་ཏེ་ཕྱི་ལ་ཆས་པས་
མི་རབས་མང་པོར་ཁྱིམ་རྒྱུད་གཉིས་སུ་འཐུས་ཚབ་པ་སྟོབས་ལྡན་ཞིག་བྱུང་མེད། དུས་
རབས་སྔོན་མའི་མཇུག་ལ་སླེབས་སྐབས། ནབ་ལེ་སྀའི་སྲིད་གཞུང་ལ་ནུས་པ་འདོན་པའི་
ཏེལ་ལ“རེབ་བྷི་ཡའི་ཁྱིམ་རྒྱུད་ཀྱི་མི་ཞིག་གིས་རྒྱན་རྩེད་ཁང་དུ་དམག་མི་འགའ་དང་
རྩོད་གླེང་བྱེད་སྐབས། དེ་དག་གིས་ཁོ་ལ་དམོད་ཚིག་བོར་ཏེ་ཁྱོད་རང་ཁོར་སི་ཁཱའི་ལུག་
རྫི་ཞིག་རེད་ཅེས་སྤྱོས་པ་རེད། ཁོས་གྲི་ཤུབས་ལས་བཏོན་ནའང་མི་གཅིག་གིས་གསུམ་ལ་
གདོང་གཏད་དགོས་པས་མང་སྣ་ཉུང་གིས་རྟེན་དཀའ་བར་གྱུར། སྟབས་ལེགས་པ་ཞིག་
ལ་དེ་རུ་རྒྱན་འཇོག་པའི་མི་རྒྱུས་མེད་ཅིག་གིས་སྐད་གསང་མཐོན་པོས “ང་ཡང་ཁོར་
སི་ཁཱའི་མི་ཡིན” ཞེས་འུར་བརྒྱབ་སྟེ་ཁོ་དང་མཉམ་དུ་ལངས། མི་དེ་ནི་ཏག་ཏག་བྷ་རི་སི་
ཎིའི་ཁྱིམ་རྒྱུད་ཀྱི་ཡིན་ལ་ཁོས་ཀྱང་རང་གི་ཡུལ་གྲོགས་ངོས་མ་ཟིན་པ་རེད། ཕན་ཚུན་
རྒྱུས་ལོན་པ་ན་གུས་པའི་རྣམ་འགྱུར་འཛིན་ཞིང་ལྷག་བསམ་ཟོལ་མེད་ཀྱིས་མནའ་བོར་
ཏེ་སྤུན་གྲོགས་བསྒྲིགས། དེའི་རྒྱུ་མཚན་ནི་སྐམ་ས་ཆེན་མོར་ཁོར་སི་ཁཱའི་མི་ཕན་ཚུན་
འགྲོགས་བདེར་འགྱུར་ཞིང་། ཁོ་ཚོའི་གླིང་ཕྲན་སྟེང་དུ་ཡོད་སྐབས་དང་གཏན་ནས་མི་
འདྲ་སྟེ་གོང་གི་དོན་རྐྱེན་འདི་ལས་ཀྱང་གསལ་པོར་མངོན་ཡོད། ཏེལ་ལ•རེབ་བྷི་ཡ་དང་
བྷ་རི་སི་ཎི་གཉིས་དབྱི་ཐ་ལིར་མཛའ་གཅུགས་ཀྱི་གྲོགས་བཤེས་ཡིན་མོད། འོན་ཀྱང་ཕྱིར་
ཁོར་སི་ཁཱར་སོང་ཚེ་ཁོ་གཉིས་སྡེ་བ་གཅིག་ཏུ་ཡོད་ནའང་ངོ་འཕྲད་པ་ཤིན་ཏུ་དཀོན། གོ་
ཐོས་ལྟར་ན་ཁོ་གཉིས་འཆི་ཁར་ཕན་ཚུན་ལ་ཁ་མ་གྲག་པར་ལོ་ངོ་ལྔ་དྲུག་ཙམ་འགོར་ཡོད་
སྐད། ཁོ་གཉིས་ཀྱི་བུ་རབས་ཚ་རྒྱུད་ཀྱིས་གླིང་ཕྲན་གྱི་བཤད་སྲོལ་ལྟར་རྒས་ནས་འཆི་རག་
བར་དུ་ངོ་མ་ཐུག་ཟེར། གཞན་ཡང་ཅིག་ཤོས་ཀྱི་བུ་རབས་ཚ་རྒྱུད་དེ་ཨོར་སོའི་ཨ་ཕ་ཏྟིའོ་
ཧྥུ་སིའོ(Ghilfuccio)ནི་དམག་མི་ཞིག་ཏུ་གྱུར་པ་དང་། ཅིག་ཤོས་ཀྱི་བུ་རབས་ཚ་རྒྱུད་དེ་
ཏྟིའུ་དི་སེ•བྷ་རི་སི་ཎི(GiudiceBarricini)ཞེས་པ་ཁྲིམས་རྩོད་པ་ཞིག་ཏུ་གྱུར། ཁོ་གཉིས་
ཀས་ཁྱིམ་རྒྱུད་ཀྱི་འགོ་པའི་འགན་བཞེས་མོད། ལས་རིགས་མི་གཅིག་པས་ངོ་འཕྲད་
པའམ་གཞན་གྱི་ཁ་ནས་ཕན་ཚུན་གྱི་སྐད་ཆ་ཐོས་པའི་གོ་སྐབས་ཧ་ལམ་མེད།
ཡིན་ནའང་ཉིན་ཞིག་ལ། ཕལ་ཆེར་སྤྱི་ལོ1809ལོ་ཡིན་པ་འདྲ། ཏྟིའུ་དི་སེས་གྲོང་
ཁྱེར་བྷ་སཾསྀ་ཐི་ཡ་ནས་ཚགས་པར་ཞིག་གི་སྟེང་ཏྟིའོ་ཧྥུ་སིའོ་ལ་གཟེངས་རྟགས་ཐོབ་པ་
མཐོང་བ་ན། མི་མང་འདུས་པའི་དབུས་སུ་འདི་ལ་ཡ་མཚན་དོན་ཅི་ཡང་མི་འདུག་སྟེ་
དམག་སྤྱི་ག་གེ་མོ་ཞིག་ཁོ་ཚང་གི་རྒྱབ་རྩར་ལངས་ཡོད་པས་རེད་ཅེས་སྨྲས་པ་རེད། སྐད་
ཆ་འདི་ཝི་ཨེ་ནཱ' རུ་ཡོད་པའི་ཌྷིའོ་ཧྥུ་སིའོ་ཡི་རྣ་ལམ་དུ་འབྱོར་སོང་། ཁོས་ཡུལ་གྲོགས་
ཤིག་ལ། ཁོ་རང་ཁོར་སི་ཁཱ་རུ་ཕྱིར་ལོག་དུས་ཏྟིའུ་དི་སེ་ནི་ཕྱུག་བདག་ཆེན་པོ་རུ་གྱུར་
ཡོད་ངེས། དེའི་རྒྱུ་མཚན་ནི་ཁོས་གཏུག་བཤེར་རྒྱག་སྐབས་ཕམ་ཁ་བྱུང་བའི་ཡོང་འབབ་
ནི་རྒྱལ་ཁ་ལོན་པའི་ཡོང་འབབ་ལས་ཀྱང་ལྷག་ཏུ་མང་བས་རེད་ཅེས་སྨྲས་པ་རེད། ཁོའི་
ཤུགས་བསྟན་ནི་ཁྲིམས་རྩོད་པ་དེས་རང་གི་ཞབས་འདེགས་ཞུ་ཡུལ་གཡོ་འཚོང་བྱས་
པ་རེད་ཟེར་བའམ། ཡང་ན་ཆེས་སྤྱིར་བཏང་གི་བདེན་ལུགས་ཤིག་བཤད་འདོད་པ་སྟེ།
ཁྲིམས་རྩོད་པར་མཚོན་ན་རྒྱལ་ཁ་ལོན་པའི་གཏུགས་བཤེར་གྱི་ཡོང་འབབ་དང་བསྡུར་
ཚེ། ཕམ་ཁ་བྱུང་མྱོང་པའི་གཏུག་བཤེར་ཞིག་དང་ལེན་བྱས་པའི་ཡོང་འབབ་བཟང་ཟེར་
བ་གང་ཡིན་པ་མི་རྣམས་ཀྱིས་ད་ལྟའང་གསལ་ཐག་ཆོད་མེད། གང་ལྟར་ཏྟིའུ་དི་སེས་
བརྙས་སྨོད་ཀྱི་གཏམ་འདི་ཐོས་སོང་བར་མ་ཟད་ཡིད་ལ་དམ་པོར་བཅངས་པ་རེད། སྤྱི་
ལོ་ 1812 ལོར། ཁོ་རང་སྡེ་དཔོན་དུ་འདུག་པར་འདོད་ཅིང་ཏག་ཏག་རེ་འབྲས་དོན་དུ་སྨིན་
ལ་ཉེ་སྐབས། དམག་སྤྱི་ག་གེ་མོ་ཞིག་གིས་ཞིང་ཆེན་སྲིད་འཛིན་དཔོན་ལ་འཕྲིན་ཡིག་
སྤྲིངས་ཏེ་བྷིའོ་ཧྥུ་སིའོ་ཡི་ཆུང་མའི་གཉེན་ཚན་ཞིག་འོས་སྦྱོར་བྱས་པ་ན། སྲིད་འཛིན་
དཔོན་གྱིས་འཕྲལ་མར་དམག་སྤྱི་གང་དེའི་འདོད་དོན་བསྒྲུབས། བྷ་རི་སི་ཎིས་དེ་ནི་རྗིའོ་
ཧྥུ་སིའོ་ཡིས་ལྐོག་གཡོ་འཐེན་ཏེ་ཁོའི་ངལ་བ་འབྲས་མེད་དུ་བཏང་བ་ཡིན་པར་སེམས་
ཐག་བཅད། སྤྱི་ལོ་ 1814 ལོར་གོང་མ་ཁྲི་ལས་ཕབ་པ་ན། དམག་སྤྱིའི་ཤེད་ལ་བརྟེན་པའི་སྡེ་
དཔོན་དེ་ནཱ་ཕོ་ལོན་གྱི་རྒྱབ་སྐྱོར་མཁན་དུ་མཚང་འབྱིན་བྱས་ཏེ་བྷ་རི་སི་ཎིས་སྡེ་དཔོན་གྱི་
འགན་བཞེས། ཕྱིས་ཀྱི་ཉིན་བརྒྱའི་དུས་སྐབས་སུ་བྷ་རི་སི་ཎིའི་གོ་གནས་སླར་ཡང་བླངས་
མོད། རླུང་འཚུབ་དེ་འཇགས་པར་གྱུར་རྗེས་ཁོས་སླར་ཡང་ཁ་ཤོམ་ལབ་བཞིན་སྡེ་བའི་སྤྱི་
ཁང་གི་བཀའ་རྟགས་དང་ཁྱིམ་ཐོ་ཕྱིར་བླངས།
དེ་ནས་བཟུང་ཁོའི་དབང་ཐང་རྒྱས་ཤིང་རླུང་རྟ་དར་བས་སྣང་བ་སྔར་ལས་སྐྱིད་
པར་གྱུར། གོ་གནས་བླངས་རྗེས་མདའ་དཔོན་ཏེལ་ལ“རེབ་བྷི་ཡ་ཕྱིར་ཕི་ཡེ་ཤྀ་ར་ནེ་ར་ལ་
ལོག་སྟེ། རྒྱུན་པར་བསྙད་བརྐོ་བའི་སྡེ་དཔོན་དང་འཇམ་འཐབ་ཅིག་མི་བྱེད་ཀ་མེད་བྱུང་།
སྐབས་རེར་ཁོའི་རྟ་ཕོ་སྡེ་དཔོན་ཚང་གི་ལྡུམ་རའི་ནང་དུ་འཛུལ་བས་གྱོང་གུད་གསབ་
དགོས་ཟེར་བ་དང་། ལན་རེར། སྡེ་དཔོན་གྱིས་ཆོས་ཁང་མདུན་གྱི་ལམ་ངོས་ཉམས་གསོ་
བྱེད་པར་ཁ་གཡར་ཏེ། མི་མངགས་ནས་ཏེལ་ལ“རེབ་བྷི་ཡ་ཚང་གི་ཁྱིམ་རྒྱུད་ཀྱི་དུར་ཁྲོད་
དུ་རུས་ཀྱི་མཚོན་རྟགས་ཕབ་པའི་རྡོ་ལེབ་རེ་ཁྱེར་འགྲོ། གལ་སྲིད་མདའ་དཔོན་ཚང་གི་
ལྷས་རྩྭ་ལུག་གིས་ཟོས་ཚེ། ལུག་རྫི་ལ་སྡེ་དཔོན་གྱིས་འགེབ་སྲུང་བྱེད་ངེས། ཕི་ཡེ་འྀ་ར་ནེ་
རའི་སྦྲག་སྲིད་ཁང་ལ་འགན་འཛིན་བྱེད་པའི་རྩག་རྩིག་ཚོང་ཁང་གི་སྦྱིན་བདག་དང་།
སྐྱེད་ཚལ་ལ་ལྟ་སྐྱོང་བྱེད་པའི་དམག་མི་རྒན་པ་དབང་པོར་སྐྱོན་ཤོར་བ་དེ་གཉིས་ནི་
ཏེལ་ལ“རེབ་བྷི་ཡའི་མི་ཡིན་པས། སྔ་རྗེས་སུ་ལས་གནས་ལས་ཕུད་དེ་བྷ་རི་སི་ཎིའི་རྗེས་
འབྲངས་པས་ཚབ་བྱས།
མདའ་དཔོན་གྱི་ཆུང་མ་ཚེ་ལས་འདས། ཁ་ཆེམས་སུ་རང་ཉིད་གསོན་པའི་སྐབས་སུ་
རྒྱུན་པར་འཆམ་འཆམ་དུ་འགྲོ་སའི་སྡོང་ར་ཆུང་ཆུང་དེར་དུར་འཇུག་བྱེད་དགོས་པའི་རེ་
བ་བཏོན་པ་ན། སྡེ་དཔོན་གྱིས་དེ་མ་ཐག་མོའི་བེམ་པོ་ངེས་པར་དུ་སྡེ་བ་སྤྱི་པའི་དུར་ཁྲོད་
ལ་དུར་འཇུག་བྱེད་དགོས་ཞེས་ཁྱབ་བསྒྲགས་བྱས། དེའི་རྒྱུ་རྐྱེན་ནི་ཁོ་ལ་ད་དུང་སྡེ་མི་
རྣམས་ཀྱིས་ས་གཞན་དུ་བང་སོ་འདེབས་པར་ཆོག་མཆན་འགོད་པའི་དབང་ཆ་སྤྲད་མེད་
ཅེས་པ་དེ་རེད། མདའ་དཔོན་དྲག་ཏུ་ཁྲོས་ཏེ་བཀའ་འཁྲོལ་ཡི་གེར་སྒུག་པའི་དུས་ཡུན་
ནང་། ཁོའི་ཆུང་མའི་ཁ་ཆེམས་ལྟར་བེམ་པོ་ངེས་པར་དུ་དུར་འཇུག་བྱེད་དགོས་ཞེས་སྨྲས་
ཤིང་། མི་མངགས་ཏེ་དུར་ཁུང་བརྐོས། སྡེ་དཔོན་གྱིས་ཀྱང་མི་མངགས་ཏེ་སྡེ་བ་སྤྱི་པའི་
དུར་ཁྲོད་དུ་དུར་ཁུང་ཞིག་བརྐོས་པ་དང་། ཁོས་ད་དུང་ཉེན་རྟོག་པ་བོས་ཏེ་བཅའ་ཁྲིམས་
ཀྱི་སྟོབས་ཤུགས་མངོན་ཆེད་ཡིན་ཟེར། སྤུར་འདྲེན་བྱེད་པའི་ཉིན་དེར། ཕྱོགས་གཉིས་
ཀའི་མི་རྣམས་ཡུལ་དངོས་སུ་སླེབས་ཏེ་ཁ་གཏད་དུ་ལངས་ཤིང་། གནས་སྐབས་ཙམ་གྱི་
རིང་ལ་སྐུ་ལྕམ་ཏེལ་ལ•རེབ་བྷི་ཡའི་བེམ་པོ་འཕྲོག་ཆེད་འཁྲུག་ལོང་བྱེད་ཨེ་ཡོང་སྙམ་
པའི་རྣམ་པ་མངོན། གཤིན་པོའི་ནང་མིས་དྲག་ཆས་སྤྲས་པའི་གྲོང་གསེབ་པ་བཞི་བཅུ་
ལྷག་ཁྲིད་ཡོང་སྟེ། ཆོས་ཁང་ནས་ཕྱིར་ཕེབས་པའི་ཆོས་དཔོན་ལ་བཙན་སྐུལ་བྱས་ཏེ་སྡོང་
རའི་ཕྱོགས་སུ་བསྐྱོད་པ་དང་། ཅིག་ཤོས་ཏེ་སྡེ་དཔོན་གྱིས་བུ་གཉིས་ཀ་དང་། ད་དུང་རང་
གི་རྗེས་འབྲངས་པ་སྐོར་ཞིག་དང་ཉེན་རྟོག་པ་བཅས་ཁྲིད་དེ་འཛེམ་བག་མེད་པར་གཞན་
རྣམས་ཀྱི་འགྲོ་ལམ་བཀག ཁོ་རང་མདུན་དུ་བུད་དེ་སྤུར་འདྲེན་རུ་བསྟར་ལ་ཕྱིར་སོང་
ཞེས་བཀའ་ཕབ་པ་ན། ཤུ་སྒྲ་དང་འཇིགས་སྐུལ་གྱི་སྒྲ་ཕྱོགས་བཞི་ནས་ལྡང་འོངས་པ་དང་།
ཕ་རོལ་པོར་མི་མང་ཞིང་སྟོབས་ཤུགས་ཆེ་བར་མ་ཟད་བློ་བརྟན་འགྱུར་མེད་དུ་སྣང་ལ། ཁོ་
རང་མཐོང་མ་ཐག་མེ་མདའ་མང་པོ་ཞིག་ལ་འཕྲལ་མར་མདེའུ་རྫོང་བརྒྱབ་པ་རེད།ད་དུང་
ལུག་རྫི་ཞིག་གིས་ཁོའི་སྟེང་དུ་བསྡིགས་ཁུང་སྤྲད་འདུག་སྐད། ཡིན་ནའང་མདའ་དཔོན་
གྱིས་མི་དེའི་མེ་མདའི་མཆུ་ཡར་བཀྱགས་ཏེ་འདི་ལྟར་བཤད། “ངའི་བཀའ་མེད་ན་སུས་
ཀྱང་མེ་མདའ་བརྒྱབ་མི་ཆོག” སྡེ་དཔོན་ནི་ཕཱ་ནུ་ཌྷ (Panurge) དང་འདྲ་སྟེ “རང་
བཞིན་གྱིས་གཞན་གྱི་གཅར་རྡུང་ལ་སྐྲག” པས་ངོ་ཡ་བྱེད་མ་ཕོད་པར་མི་རྣམས་ཁྲིད་
དེ་ཕྱིར་ཆས་སོང་། དེ་ནས་སྤུར་འདྲེན་རུ་བསྟར་མདུན་སྐྱོད་བྱེད་མགོ་བརྩམས་པ་དང་།
བསམ་བཞིན་དུ་ལམ་རིང་ཤོས་དེ་བརྒྱུད་ནས་སྡེ་བའི་སྤྱི་ཁང་གི་མདུན་ཐད་དུ་སོང་།
མདུན་སྐྱོད་བྱེད་སྐབས་གཞོན་ནུ་དབང་རྟུལ་ཞིག་ནང་དུ་ཞུགས་པ་དང་། བསམ་ཡུལ་
ལས་འདས་པ་ནི་ཁོས་སྙིང་སྟོབས་བསྐྱེད་དེ “གོང་མ་ཁྲི་ལོར་ཤོག” ཅེས་སྐད་བརྒྱབ་པ་
མི་རེ་གཉིས་ཤིག་གིས་ཀྱང་ཁོ་དང་ལྷན་དུ་འུར་བརྒྱབ། སྐབས་དེར་ཏག་ཏག་སྡེ་དཔོན་ན།
ཚང་གི་བ་གླང་ཞིག་གིས་ཁོ་ཚོའི་བགྲོད་ལམ་བཀག་འདུག་ཅིང་། མི་དེ་དག་ལ་རིམ་གྱིས་
མས་སྐྱེས་ཏེ་ཁྲིམས་མེད་ལུགས་མེད་དུ་གྱུར་པས་བ་གླང་དེ་གསོད་པར་འདོད་«
མཁན་ཡང་ཡོད། འོན་ཀྱང་སྟབས་ལེགས་ཏེ་མདའ་དཔོན་གྱིས་བཀག་འགོག་བྱས་པས་ད་
གཟོད་དམར་གསོད་དོན་རྐྱེན་དེ་བྱུང་མ་དགོས་པ་རེད།
རྩོད་རྙོག་འདི་ཉིད་ཟིན་ཐོར་འགོད་ངེས་པ་ཚོད་དཔག་བྱེད་ཆོག སྡེ་དཔོན་གྱིས་
ཕུལ་དུ་བྱུང་བའི་ཚིག་སྦྱོར་གྱི་ལམ་ནས་ཞིང་ཆེན་སྲིད་འཛིན་དཔོན་ལ་ཡར་ཞུ་བྱས་
ཏེ། ནམ་མཁའི་ལྷ་ཡི་ཆོས་ཁྲིམས་དང་འཇིག་རྟེན་མི་ཡི་བཅའ་ཁྲིམས་ཇི་ལྟར་རྡོག་རྫིས་
བཏང་ཚུལ་དང་། ཁོ་སྡེ་དཔོན་གྱི་ལ་རྒྱ་དང་ད་དུང་ཆོས་དཔོན་གྱི་སྙན་གྲགས་སོགས་ལ་
དམའ་འབེབས་དང་མཐོང་ཆུང་ཇི་ལྟར་བྱས་ཚུལ། མདའ་དཔོན་ཏེལ་ལ“རེབ་བྷི་ཡས་ཇི་
ལྟར་སྣེ་དྲངས་ཏེ་དོན་རྐྱེན་བསླངས་པ་དང་ནཱ་ཕོ་ལོན་གྱི་རྗེས་འཇུག་པ་བསྡུས་ཏེ་རྒྱལ་
རྒྱུད་ངོ་མའི་སྲིད་གཞུང་མགོ་རྟིང་སློག་པའི་ལྐོག་ཇུས་བཤམས་ཚུལ། མི་དམངས་ཕན་
ཚུན་བར་དུ་དབྱེན་བྱས་ཏེ་ཟིང་ཆ་བསླངས་ཚུལ་སོགས་ནི་ཉེས་ཁྲིམས་ཀྱི་དོན་ཚན་
བརྒྱད་ཅུ་པ་དང་གོ་གཅིག་པར་འགལ་ཡོད་ཅེས་སྨྲས་པ་རེད།
སྒྲོ་བཏགས་དང་འུད་བརྗོད་ཐལ་དྲགས་པས་དེ་ལས་ལྡོག་སྟེ་ཞུ་གཏུགས་ཀྱི་ཕན་ནུས་
ཐོན་མ་ཐུབ། མདའ་དཔོན་ཡང་ཁོམ་ནས་བསྡད་མེད་པར་ཞིང་ཆེན་སྲིད་འཛིན་དཔོན་
དང་གོང་མ་ཚང་གི་ཞིབ་དཔྱོད་དཔོན་ལ་འཕྲིན་ཡིག་སྤྲིངས། ཁོའི་ཆུང་མའི་གཉེན་ཚན
ཞིག་གོང་མ་ཚང་གི་ཁྲིམས་དཔོན་གྱི་ཤ་ཉེ་ཞིག་དང་། གླིང་ཕྲན་སྟེང་གི་གྲོས་མི་ཞིག་ལ་
འབྲེལ་འདྲིས་ཡོད། རྒྱབ་རྩ་དེ་དག་ལ་བརྟེན་པས་གྱེན་ལོག་བྱེད་པར་ལྐོག་ཇུས་བཤམས་
ཞེས་པའི་ཉེས་མིང་དེ་རྫུན་དུ་གྱུར་ཅིང་། སྐུ་ལྕམ་ཏེལ་ལ-རེབ་བྷི་ཡ་སྔར་བཞིན་སྡོང་ར་
ཆུང་ཆུང་དུ་བདེ་བར་གཤེགས་ཐུབ་སོང་། གཞོན་ནུ་དབང་རྟུལ་དེ་ཁོ་ན་ཟླ་ཕྱེད་ཙམ་ལ་
བཙོན་དུ་བཅུག་པ་རེད།
ཁྲིམས་རྩོད་པ་བྷ་རི་སི་ཎི་མཇུག་འབྲས་འདི་ལ་ཡིད་མ་ཚིམ་པས་མུ་མཐུད་དུ་ཕྱོགས་
གཞན་ཞིག་ནས་ཕར་རྒོལ་བྱས། ཁོས་གང་ཞིག་ཏུ་ཁྱེར་ཡོང་བ་མི་ཤེས་པའི་ས་ཡིག་རྙིང་
པ་ཞིག་བླངས་ཏེ། རང་འཐག་བཙུགས་ཡོད་པའི་ཆུ་ཕྲན་ཞིག་གི་བདག་དབང་དེ་མདའ་
དཔོན་ལ་མེད་ཅེས་སྨྲས། ཡུན་རིང་པོར་གཏུག་བཤེར་བྱས་ཏེ་ལོ་གཅིག་འགོར་ལ་ཉེ་
སྐབས་ཁྲིམས་ཁང་གིས་ཁྲིམས་ཐག་གཅོད་རྩིས་བྱས་ཤིང་། ཕྱོགས་ཡོངས་ཀྱི་རྟགས་མཚན་
ལ་གཞིགས་ན་མདའ་དཔོན་ལ་རྒྱལ་ཁ་ཐོབ་པར་ངེས། སྐབས་དེར་སྐུ་ཞབས་བྷ་རི་སི་
ཎིས་གློ་བུར་དུ་གོང་མ་ཚང་གི་ཞིབ་དཔྱོད་དཔོན་ལ་འཕྲིན་ཡིག་ཅིག་སྤྲད་ཅིང་། ཨ་གོ་སྀ་
ཐི་ཎི(Agostini)རུ་འབོད་པའི་ཇག་པ་སྐད་གྲགས་ཅན་དེའི་མིང་རྟགས་བཀོད་པ་ཞིག་
ཡིན་འདུག འཕྲིན་ཡིག་ཏུ་སྡེ་དཔོན་ལ་འཇིགས་སྐུལ་བྱས་ཏེ། གལ་སྲིད་གཏུག་བཤེར་
ཕྱིར་འཐེན་མི་བྱེད་ན་མི་གསོད་ཀྱི་ཆག་སྒོ་སྤྲད་དེ་ཁ་གཏད་འཇལ་ངེས་ཡིན་ཞེས་སྨྲས་
ཡོད། ཁོར་སི་ཁཱར་ཇག་པའི་སྲུང་སྐྱོབ་ཐོབ་རྒྱུ་ནི་ཤིན་ཏུ་དཀའ་ཞིང་། ཇག་པ་རྣམས་ཀྱིས་
གྲོགས་པོའི་དྲིན་ལན་འཇལ་ཕྱིར་མི་སྒེར་གྱི་འཁོན་འཛིང་གི་ཁྲོད་དུ་རོགས་རམ་བྱེད་པ་
དེ་ཀུན་ལ་གསལ་ཆ་ཡོད། སྡེ་དཔོན་གྱིས་ཏག་ཏག་འཕྲིན་ཡིག་འདི་བེད་སྤྱོད་བྱེད་པར་
འདོད་སྐབས། མ་བསམ་ས་ནས་སླར་ཡང་དོན་དག་གཞན་ཞིག་བྱུང་སྟེ་གནས་ཚུལ་རྙོག་
འཛིང་དུ་བཏང་། ཇག་པ་ཨ་གོ་སྀ་ཐི་ཎིས་གོང་མ་ཚང་གི་ཞིབ་དཔྱོད་དཔོན་ལ་འཕྲིན་
ཡིག་སྤྲིངས་ཏེ། མི་ཞིག་གིས་ཁོའི་ཡིག་གཟུགས་སུ་བརྫུས་ཏེ་མི་རྣམས་ཁོའི་མི་གཤིས་ལ་
བློ་དོགས་སྐྱེས་སུ་བཅུག་ཅིང་། ཁོ་ནི་མཚན་སྙན་ཉོ་འཚོང་བྱེད་པའི་ངོ་ཚ་ཁྲེལ་མེད་ཅིག་
རེད་ཟེར་བཞིན་ཡོད་ཅེས་སྨྲས་པ་དང་། འཕྲིན་ཡིག་གི་མཇུག་ཏུ་ཁོས “གལ་སྲིད་ངས་
རྫུན་བཟོ་བྱེད་མཁན་ཤེས་ཚེ་ཆད་པ་ནན་མོ་བཅད་དེ་མིག་ལྟོས་ངན་འགྲན་ལ་ཕྱི་འདོམས་
བྱེད་ངེས་ཡིན” ཞེས་སྨྲས་ཡོད།
སྡེ་དཔོན་ལ་སྤྲིངས་པའི་འཇིགས་སྐུལ་གྱི་འཕྲིན་ཡིག་དེ་ཨ་གོ་སཾ་ཐི་ཎིས་བྲིས་པ་
མིན་པ་མངོན་གསལ་རེད། ཏེལ་ལརེབ་བྷི་ཡ་ཚང་གིས་བྷ་རི་སི་ཎི་ཚང་ནི་ཉེས་ཅན་གཏེ་
བོ་རེད་ཅེས་ཁྲིམས་གཏུགས་བྱས་ཤིང་། ཕྱི་མས་ཀྱང་དེ་བཞིན་དུ་ཁ་ལན་བསློགས། ཕྱོགས་
གཉིས་ཀས་ཕན་ཚུན་ལ་སྐྱོན་འཛུགས་བྱས་པས་ཁྲིམས་ཁང་གིས་དོན་དམ་དུ་རྫུན་བཟོ་
བྱེད་མཁན་སུ་ཞིག་ཡིན་པའང་མ་ཤེས།
ཏག་ཏག་གནད་འགག་གི་སྐབས་འདིར། མདའ་དཔོན་བྷིའོ་ཧྥུ་སིའོ་གཞན་གྱིས་ལྐོག་
གསོད་བྱས་པ་རེད། གཤམ་དུ་བཀོད་པ་ནི་ཁྲིམས་ཁང་གིས་རྟོག་དཔྱོད་བྱས་པའི་མཇུག་
འབྲས་ཡིན། སྤྱི་ལོ་ 18×× ལོའི་ཟླ8པའི་ཚེས2ཉིན་གྱི་ས་སྲོད་དུ། མིང་ལ་མད་ད་ལེ་
ནཱ ཕི་ཡེ་ཐྀ་རི(Maddalena Pietri)ཟེར་བའི་བུད་མེད་ཅིག་གིས་ཕི་ཡེ་ཐྀ་ར་ནེ་རར་
འབྲུ་རིགས་སྐྱེལ་འདྲེན་བྱེད་སྐབས། གློ་བུར་དུ་མེ་མདའི་སྒྲ་བསྟུད་མར་ཐེངས་གཉིས་ལ་
གྲགས་པ་དང་། ཕལ་ཆེར་སྡེ་བར་འགྲོ་སའི་ལམ་ཤུར་ཞིག་ཡོད་པ་དེའི་ཕྱོགས་ནས་གྲགས་
འོངས་པ་ཡིན་ལ། མོ་དང་གོམ་པ་བརྒྱ་དང་ལྔ་བཅུ་ཡས་མས་ཀྱི་བར་ཐག་ལས་མེད། ཧ་
ལམ་དེ་དང་དུས་མཚུངས་སུ། མོས་སྐྱེས་པ་ཞིག་རྒུན་འབྲུམ་ར་བའི་ནང་གི་ལམ་ཕྲན་དུ་
ལུས་སྟོད་བསྒུར་ཏེ་སྡེ་བའི་ཕྱོགས་སུ་འབྲོ་བ་མཐོང་། མི་དེ་དགྱེ་ཙམ་བྱས་ཏེ་ཁ་ཕྱིར་འཁོར་
བྱུང་མོད། ཕངས་སེམས་སྐྱེ་བ་ཞིག་ལ་བར་ཐག་རིང་དྲགས་པས་བྱད་གཟུགས་གསལ་པོར་
མཐོང་
ང་དཀའ་བར་མ་ཟད། ཁོས་ད་དུང་ཁ་ལ་རྒུན་འབྲུམ་གྱི་ལོ་མ་ཞིག་བཟུང་འདུག་པས་
ཧ་ལམ་གདོང་ཡོངས་སུ་ཁེབས་འདུག མི་དེས་རང་གི་རོགས་པར་ལག་བརྡ་ཞིག་བསྟན་
རྗེས་རྒུན་འབྲུམ་ར་བའི་ནང་དུ་འཛུལ་ཏེ་མི་སྣང་བར་གྱུར་ཅིང་། རོགས་པ་དེ་ནི་དོན་
རྐྱེན་མཐོང་མཁན་གྱིས་ཀྱང་མཐོང་མེད།
བུད་མེད་དེས་འབྲུ་རིགས་བསྐྱུར་ཏེ་དོན་རྐྱེན་བྱུང་སའི་ལམ་ཤུར་དེའི་ཕྱོགས་སུ་
བརྒྱུགས་པ་ན། མདའ་དཔོན་ཏེལ་ལ“རེབ་བྷི་ཡ་ལགས་ཁྲག་དམར་གྱི་ནང་དུ་འགྱེལ་
འདུག་པ་མཐོང་ཞིང་ལུས་ལ་མདེའུ་གཉིས་ཕོག་ཡོད་ཀྱང་དབུགས་ཀྱི་རྒྱུ་བ་ད་དུང་ཆད་
མེད། ཁོའི་འགྲམ་དུ་ཁོ་རང་གི་མེ་མདའ་ལ་མེ་རྫས་བརྫངས་ཏེ་ཡོད་ལ། ཕར་བལྟས་ན་
ཁོས་མེ་མདའ་ཡར་བཀྱགས་ཏེ་རང་སྲུང་གི་ཚུལ་དུ་མདུན་ཕྱོགས་ཀྱི་དགྲ་བོར་ཁ་གཏད་
འཇལ་སྐབས། དགྲ་བོ་གཞན་ཞིག་གིས་རྒྱབ་ཕྱོགས་ནས་མེ་མདས་བརྒྱབ་པ་ཡིན་འདུག
ཁོས་དབུགས་རིང་ནར་ནར་དུ་འབྱིན་བཞིན་སྡུག་བསྲན་ཅི་ཐེག་བྱས་མོད་སྐད་ཆ་གཅིག་
ཀྱང་བཤད་མ་ཐུབ། སྨན་པས་གསལ་བཤད་བྱས་པ་ལྟར་ན། མདེའུ་གློ་བར་ཟུག་པས་རེད་
ཟེར། ཁྲག་དམར་གྱིས་ཁོའི་གློ་སྦུག་འགགས་ཤིང་ལྦུ་བ་དམར་པོ་ཞིག་དང་འདྲ་བར་དལ་
གྱིས་བཞུར་འོངས། བུད་མེད་དེས་ཁོ་རང་ཡར་བསྐྱོར་ཏེ་སྐད་ཆ་ཞིག་འདྲི་འདོད་ཀྱང་རེ་
འབྲས་དོན་མེད་དུ་གྱུར་པ་དང་། ཁོས་སྐད་ཆ་ཞིག་བཤད་འདོད་པ་རྟོགས་མོད་ཅི་ཡང་
ཐོས་མི་ཐུབ། མོས་མདའ་དཔོན་གྱིས་ལག་པ་ཁུག་མའི་ཕྱོགས་སུ་འཁྱེར་གྲབས་བྱས་པ་
མཐོང་མ་ཐག འཕྲལ་དུ་ཁོའི་གློ་ཁུག་ལས་ཟིན་དེབ་ཆུང་ཆུང་ཞིག་བླངས་ཤིང་ཁ་ཕྱེས་ཏེ་
ཁོའི་ལག་ཏུ་བཞག རྨས་མས་ཟིན་དེབ་ཀྱི་བར་ནས་ཞ་སྨྱུག་ཅིག་བླངས་ཏེ་ཅི་ཞིག་འབྲི་
བར་བརྩམས། དོན་རྐྱེན་མཐོང་མཁན་གྱིས་ཁོས་དཀའ་ལས་མྱངས་ཏེ་ཡི་གེ་མང་པོ་ཞིག་
བྲིས་པ་མཐོང་མོད། འོན་ཀྱང་མོས་ཡི་གེ་མི་ཤེས་པས་དེའི་ནང་དོན་ཅི་ཡིན་པ་ཧ་གོ་མེད།
མདའ་དཔོན་གྱིས་ལུས་ཟུངས་ཟད་རག་བར་དུ་བྲིས་རྗེས་ཟིན་དེབ་ཕི་ཡེ་འྀ་རི་བྱ་བའི་
བུད་མེད་དེའི་ལག་ཏུ་བཞག་པར་མ་ཟད། མོའི་ལག་པར་དམ་དུ་འཇུས་ཏེ་རྣམ་འགྱུར་
ཁྱད་མཚར་བ་ཞིག་གིས་བལྟས་པ་རེད། ཕལ་ཆེར་མོ་ལ་འདི་ལྟར་བཤད་འདོད་པ་ཡིན་ཏེ།
མོའི་སྐད་ཆ་ཇི་བཞིན་དུ་བཀོད་ན “འདི་ནི་ལག་དམར་གྱི་མིང་ཡིན་པས་ཤིན་ཏུ་གལ་
ཆེ” ཞེས་པ་དེའོ།།
ཕི་ཡེ་འྀ་རི་སྡེ་བའི་ཕྱོགས་སུ་གྱེན་དུ་འགོས་ཏེ་སོང་བ་ན། སྡེ་དཔོན་བྷ་རི་སི་ཎི་དང་
ཁོའི་བུ་ཝིན་སེན་ཐེ་ལོ(Vincentello)གཉིས་ལ་གདོང་ཐུག་བརྒྱབ་བྱུང་། སྐབས་དེར་
ཕལ་ཆེར་ས་ཡོངས་སུ་རུབ་འདུག་ལ། མོས་མཐོང་ཚད་ཐམས་ཅད་ཐེངས་གཅིག་བཤད།
སྡེ་དཔོན་གྱིས་ཟིན་དེབ་ལག་ཏུ་བླངས་ཤིང་གྲོང་ཚོའི་སྤྱི་ཁང་དུ་བརྒྱུགས་ཏེ། གཞུང་ལས་
གཉེར་སྐབས་ངེས་པར་དུ་འདོགས་དགོས་པའི་ཕྲག་རྟགས་བཏགས་ཤིང་དྲུང་ཡིག་དང་
ཉེན་རྟོག་པ་བོས། མད་ད་ལེ་ནཱ·ཕི་ཡེ་འྀ་རི་གཅིག་པུ་ཝིན་སེན་ཐེ་ལོ་དང་ལྷན་དུ་ཡོད་
སྐབས། མོས་གཞོན་ནུ་དེར་གཅིག་བྱས་ན་མདའ་དཔོན་ད་དུང་གསོན་ཡོད་པས་སྐྱོབ་ཏུ་
འགྲོ་རོགས་ཞེས་བཤད་མོད། འོན་ཀྱང་ཝིན་སེན་ཐེ་ལོ་ཡིས་གལ་སྲིད་ཁོ་རང་ཁྱིམ་རྒྱུད་
ཀྱི་དགྲ་ཟླ་དེའི་ཉེ་སར་བཅར་ཚེ་གཞན་གྱིས་ཁོ་རང་ལག་དམར་དུ་འདོད་ངེས་ཞེས་ལན་
བཏབ། ཡུད་ཙམ་འགོར་རྗེས་སྡེ་དཔོན་སླེབས་བྱུང་། མདའ་དཔོན་གྱི་དབུགས་རྒྱུན་ཆད་
འདུག་པ་རྟོགས་པས་མི་བོས་ཏེ་བེམ་པོ་འཁྱེར་དུ་བཅུག་ཅིང་ཟིན་ཐོར་བཀོད།
བྷ་རི་སི་ཎི་ཅི་བྱ་གཏོལ་མེད་དུ་གྱུར་ཡོད་ལ་སྐབས་དེ་འདྲ་ཞིག་ཏུ་དེ་ལྟ་བུའི་སྣང་
ཚུལ་ནི་ཧ་ཅང་རྒྱུན་ལྡན་ཞིག་རེད། འོན་ཀྱང་དེ་འདྲ་ཡིན་ནའང་ཁོས་འཕྲལ་དུ་མདའ་
དཔོན་གྱི་ཟིན་དེབ་ཉར་ཚགས་བྱས་ཤིང་རང་ནུས་ཅི་ལྕོགས་ཀྱིས་ཁུངས་སྣེ་བཙལ་མོད།
ཐོག་མཐའ་བར་གསུམ་དུ་སྣང་ཚུལ་གལ་ཆེན་ཅི་ཡང་མ་རྙེད། རྩད་ཞིབ་ཁྲིམས་དཔོན་
སླེབས་ཏེ་ཟིན་དེབ་ཀྱི་ཁ་ཕྱེ་བ་ན། ཁྲག་གིས་སྦགས་པའི་ཤོག་ངོས་ཤིག་ཏུ་ཡི་གེ་འགའ་
བྲིས་ཡོད་ཅིང་། འབྲི་མཁན་གྱིས་ལག་པའི་ཟུངས་ཟད་དེ་བྲིས་པ་ཞིག་ཡིན་ནའང་ཡིག་
གཟུགས་ཧ་ཅང་གསལ་པོར་སྣང་སྟེ། ཨ་གོ་སྲྀ་ཐི…………… ཁྲིམས་དཔོན་གྱིས་ཐེ་ཚོམ་ཅི་ཡང་
མེད་པར་མདའ་དཔོན་གྱིས་རང་ཉིད་གསོད་མཁན་ནི་ཨ་གོ་སོོ་ཐི་ཎི་རེད་ཅེས་གསུང་
འདོད་པ་རེད་ཟེར། འོན་ཀྱང་ཁྲིམས་དཔོན་གྱིས་ཀོ་ལོམ་པཱ་བོས་ཏེ་ཟིན་དེབ་ལ་ཞིབ་ལྟ་
བྱེད་དུ་བཅུག་པ་ན། མོས་ཐེངས་འགར་ཕར་སློག་ཚུར་སློག་བྱས་རྗེས། སྡེ་དཔོན་ལ་མཛུབ་
མོ་བཙུགས་ཏེ་སྐད་གསང་མཐོན་པོས “ལག་དམར་འདི་རེད” ཅེས་སྨྲས་ཤིང་སྨྲེ་ངག་
ཚད་མེད་བཏོན། གཞན་ཡང་ཡ་མཚན་སྐྱེད་པ་ཞིག་ནི་མོས་ད་དུང་ཁ་གསལ་ཁོང་དག་
གིས་འདི་ལྟར་བཤད། མོའི་ཨ་ཕར་མི་རིང་བའི་ཡར་སྔོན་དུ་བུའི་འཕྲིན་ཡིག་ཅིག་འབྱོར་
སོང་། ཁོས་དེ་ལ་བལྟས་རྗེས་མེར་བསྲེགས་པ་དང་། མ་བསྲེགས་པའི་སྔོན་ལ་ཞ་སྨྱུག་གིས་
ཟིན་དེབ་ཏུ་ཨོར་སོའི་ས་གནས་བྲིས་པ་རེད། (སྐབས་དེར་ཨོར་སོ་གྲོང་སྲུང་དམག་སྡེར་
ལས་གནས་བརྗེས།) འོན་ཀྱང་ད་ལྟ་ཟིན་དེབ་སྟེང་གི་ས་གནས་དེ་མི་སྣང་བས། ཀོ་ལོམ་
པཱས་སྡེ་དཔོན་གྱིས་ས་གནས་བྲིས་པའི་ཤོག་ལྷེ་དེ་གཤགས་པ་ཡིན་ལ། མོའི་ཨ་ཕས་ལག་
དམར་གྱི་མིང་དེ་ཤོག་ལྷེ་དེའི་ངོར་བྲིས་པ་རེད་ཅེས་ཁ་ཚོན་བཅད། ཀོ་ལོམ་པཱའི་བཤད་
ཚུལ་ལྟར་ན་ཨ་གོ་སཾ་ཐི་ཎིའི་མིང་དེ་སྡེ་དཔོན་གྱིས་བསྣན་པ་ཡིན་འདུག ཁྲིམས་དཔོན་
གྱིས་དངོས་གནས་མིང་འབྲི་ས་དེར་ཤོག་ལྷེ་ཞིག་ཆད་འདུག་པ་མཐོང་བྱུང་། ཡིན་ནའང་
མ་འགྱངས་པར་ཁོས་སླར་ཡང་ཟིན་བྲིས་དེར་ཤོག་ལྷེ་ཆད་འདུག་པ་ད་དུང་རེ་འགའ་ཡོད་
པ་ཚོར་ཞིང་། དཔང་མི་ཁ་ཤས་ཀྱིས་ཀྱང་མདའ་དཔོན་ལ་ཟིན་དེབ་ཀྱི་ཤོག་བུ་གཤགས་
ཏེ་ཐ་མག་ལ་མེ་བགོ་བའི་གོམས་སྲོལ་ཞིག་ཡོད་པས། ས་གནས་བྲིས་པའི་ཤོག་ལྷེ་དེ་ཕལ་
ཆེར་མེ་རུ་བསྒྲོན་པ་ཡིན་ངེས་ཞེས་སྨྲས། གཞན་ཡང་མི་ལ་ལས་བུད་མེད་དེས་ཟིན་དེབ་
སྡེ་དཔོན་ལ་སྤྲོད་སྐབས་ས་རུབ་འདུག་པས་ཡི་གེ་གཏན་ནས་མཐོང་མི་ཐུབ་ཅེས་སྨྲ། ཡང་
མི་འགས་ཁོ་རང་སྡེ་བའི་སྤྱི་ཁང་ལ་འགྲོ་བའི་ལམ་བར་དུ་དགྱེ་ཙམ་ཡང་མ་བྱས་པ་དང་།
ཉེན་རྟོག་རུ་དཔོན་ཐོག་མཐའ་བར་གསུམ་དུ་ཁོ་དང་ལྷན་དུ་ཡོད་པས། ཁོས་གློག་སྒྲོན་
བཀར་ནས་ཟིན་དེབ་དེ་ཡིག་ཤུབས་ཤིག་ཏུ་བཅུག་ཅིང་ཁ་མལ་དེར་དམ་སྦྱར་བྱས་ཚུལ་
དངོས་སུ་མཐོང་ཡོད་ཅེས་སྨྲས།
ཉེན་རྟོག་རུ་དཔོན་གྱིས་བདེན་དཔང་བྱས་ཚར་མ་ཐག ཀོ་ལོམ་པཱས་ཡིད་རབ་ཏུ་
གདུང་བར་གྱུར་ཏེ་ཁོའི་མདུན་དུ་པུས་མོ་ས་རུ་བཙུགས། འཇིག་རྟེན་སྟེང་ཆེས་དྲི་མེད་
དྭངས་གཙང་གི་མིང་ཐོག་ནས་སྡེ་དཔོན་ཁོ་དང་སྐད་ཅིག་ཙམ་ལའང་ཁ་བྲལ་ཡོད་མེད་
གསུངས་རོགས་ཞེས་ཞུ་བ་བྱས། ཉེན་རྟོག་རུ་དཔོན་གྱིས་ནེམ་ནུར་བྱས་བྱུང་ལ་བུ་མོས་ལྷ་
འབོད་ཀླུ་འབོད་བྱས་པས་ཁོ་རང་སེམས་འགུལ་ཐེབས་པ་མངོན་གསལ་རེད། ཁོས་སྐབས་
དེར་རང་ཉིད་འགྲམ་གྱི་ཁང་བ་ཞིག་ཏུ་ཤོག་བུ་ཞིག་ལེན་པར་སོང་བ་ཁས་ལེན་བྱས། འོན་
ཀྱང་ཁ་བྲལ་ཏེ་ཆུ་ཚོད་སྐར་མ་གཅིག་ཀྱང་འགོར་མེད་པ་དང་། ཁོས་འཐེན་སྒམ་དུ་ལག་
རྙོབ་བྱས་ཏེ་ཤོག་བུ་འཚོལ་སྐབས་སྡེ་དཔོན་གྱིས་མཚམས་མེད་པར་ཁོ་དང་སྐད་ཆ་ལབ་
བཞིན་ཡོད་ཅེས་སྨྲས། གཞན་ཡང་ཁོ་ཕྱིར་སླེབས་དུས་ཁྲག་གིས་སྦགས་པའི་ཟིན་དེབ་དེ་
སྔར་གྱི་ཅོག་ཙེའི་སྟེང་ཡོད་ལ། སྡེ་དཔོན་ཐོག་མར་ནང་དུ་སླེབས་སྐབས་ཟིན་དེབ་དེ་རུ་
གཡུག་པ་རེད་ཅེས་བདེན་དཔང་བྱས།
བདེན་དཔང་བྱེད་སྐབས་བྷ་རི་སི་ཎི་སེམས་ལྷོད་ཅིང་བག་ཕེབས་པར་གནས་ཏེ། ཁོས་
སྲས་མོ་ཏེལ་ལ“རེབ་བྷི་ཡའི་སྤྱོད་སྟངས་ལ་བསམ་ཤེས་བྱེད་ཐུབ་པར་མ་ཟད། རང་ཉིད་
ཉེས་མེད་ཡིན་པར་བདེན་དཔང་བྱེད་འདོད་པ་དང་། ཁོ་རང་སྲོད་དུས་ཧྲིལ་བོར་སྡེ་བའི་
ནང་དུ་བསྡད་པའི་དཔང་རྟགས་ཡོད་ལ། ཉེས་དོན་གྱོད་གཞི་འབྱུང་སྐབས་ཁོ་དང་བུ་
ཝིན་སེན་ཐེ་ལོ་གཉིས་སྡེ་བའི་སྤྱི་ཁང་གི་མདུན་དུ་ཡོད་པར་སྨྲས། མཐར་ཁོས་ད་དུང་བུ་
གཞན་པ་ཨོར་ལན་ཏུའུ་སིའོ(Orlanduccio)ལ་ཉིན་དེར་ཚ་བ་རྒྱས་ཏེ་མལ་ཁྲི་ལས་ཀྱང་
མ་བབས་པར་ཁྱིམ་དུ་ཡོད་ཅེས་བཤད་པ་དང་། ཁོ་ཚང་གི་མེ་མདའ་ཐམས་ཅད་བླངས་ཏེ་
ཉེ་ཆར་གཅིག་ཀྱང་སྤྱད་མ་མྱོང་བ་བསྟན། ཟིན་དེབ་ཀྱི་སྐོར་ནས་ཁོས་ད་དུང་སྐབས་དེར་
དེ་ཉིད་ཤིན་ཏུ་གལ་ཆེ་བ་ལམ་སང་རྟོགས་པས་ཉར་ཚགས་དམ་པོར་བྱས་ཏེ་ལག་རོགས་
པའི་ལག་ཏུ་བཞག་པ་ཡིན། དེའི་རྒྱུ་མཚན་ནི་ཁོ་དང་མདའ་དཔོན་གཉིས་འཆམ་པོ་མེད་
པས་ཕྱིས་སུ་ཁོ་ལ་དོགས་པ་ཟ་བར་སྔོན་དཔག་བྱས་པ་ཡིན་ཞེས་སྨྲས། མཐར་ཁོས་གསལ་
འདེབས་ཀྱི་ཚུལ་དུ་ཨ་གོ་སྀ་ཐི་ཎིས་སྔོན་ཆད་རང་གི་མིང་དུ་བརྫུས་ཏེ་འཕྲིན་སྐུར་མཁན་
གང་དེ་གསོད་དགོས་པའི་འཇིགས་སྐུལ་བྱས་མྱོང་བར་བཤད་ཅིང་། ལྟས་ངན་དེས་མདའ་
དཔོན་ལ་དོགས་པ་ཟོས་ཏེ་བསད་པ་ཡིན་པའི་བརྡ་བསྟན། ཇག་པའི་གོམས་གཤིས་ལ་
གཞིགས་ན། སྣང་ཚུལ་འདི་འདྲར་རྐྱེན་བྱས་ཏེ་འཁོན་ལན་སློག་པའི་ལས་འདི་ལྟ་བུ་བགྱི་
བའང་མེད་པ་ཞིག་ག་ལ་ཡིན།
མདའ་དཔོན་ཏེལ་ལ•རེབ་བྷི་ཡ་རྐྱེན་ལམ་དུ་ཤོར་རྗེས་ཀྱི་ཉིན་ལྔ་པར། ཨ་གོ་སྀ་ཐི་
ཎི་སྐོབ་ཞིབ་རུ་ཁག་དང་གདོང་ཐུག་བརྒྱབ་ཅིང་། ཁོས་འགོག་རྒོལ་མཁྲེགས་བཟུང་བྱས་
པས་ཁ་མལ་དེར་མེ་མདས་བརྒྱབ་སྟེ་བསད། ཁོའི་ལུས་སྟེང་དུ་འཕྲིན་ཡིག་ཅིག་རྙེད་པ་
ནི་ཀོ་ལོམ་པཱས་བྲིས་པ་ཡིན་འདུག་ལ། དེར་མི་རྣམས་ཀྱིས་ཁྱོད་རང་ལག་དམར་དུ་འདོད་
ཡོད་པས་ཁྱོད་ཀྱིས་ཡིན་མིན་གསལ་བསྒྲགས་བྱེད་རོགས་ཞེས་འཁོད་ཡོད། ཇག་པ་དེས་
ལན་ཅི་ཡང་བཏབ་མེད་པས་མི་རྣམས་ཀྱིས་ཁ་ཚོན་བཅད་དེ། ཁོས་བུ་མོ་ཞིག་ལ་མོའི་ཨ་
ཕ་བསད་པར་ཁས་ལེན་པའི་སྤོབས་པ་བྲལ་བས་རེད་ཅེས་གླེང་། འོན་ཀྱང་ཨ་གོ་སྀ་ཐི་
ཎིའི་གཤིས་ཀར་ཆ་རྒྱུས་ཡོད་པར་འདོད་མཁན་དག་གིས་གལ་སྲིད་དངོས་གནས་ཁོས་
མདའ་དཔོན་བསད་པ་ཡིན་ཚེ་འུར་སྒྲོག་བྱེད་པ་ཁོ་ཐག་ཡིན་ཞེས་ལྐོག་ཏུ་སྨྲ། བྷྀ་རན་དོ་
ལཱ་སིའོ(Brandolaccio)རུ་འབོད་པའི་ཇག་པ་ཞིག་གིས་ཀོ་ལོམ་པཱར་གསལ་བསྒྲགས་ཡི་
གེ་ཞིག་ཕུལ་ཏེ། ཁོས་རང་ཉིད་ཀྱི “མཚན་སྙན” དཔང་ལ་བཞག་སྟེ་གྲོགས་པོས་ལས་དེ་
འདྲ་བགྱིས་མེད་པར་ཁག་ཐེག་བྱེད་ཐུབ་ཅེས་སྨྲས་མོད། འོན་ཀྱང་ཁོས་བཏོན་པའི་བདེན
དཔང་ཉག་གཅིག་ནི་ཨ་གོ་སྀ་ཐི་ཎིས་ཁོ་ལ་མདའ་དཔོན་གྱི་སྟེང་དུ་དོགས་པ་ཟ་བ་གཏན་
ནས་བཤད་མ་མྱོང་ཞེས་པ་དེ་ཁོ་ན་ཙམ་མོ། །
མཇུག་འབྲས་ནི་བྷ་རི་སི་ཎི་ཚང་ལ་ཁྲིམས་སྦྱོར་མ་བྱས་པ་དང་། རྩད་ཞིབ་ཁྲིམས་
དཔོན་གྱིས་ད་དུང་སྡེ་དཔོན་ལ་གཟེངས་བསྟོད་ཐེངས་གཅིག་བྱས། སྡེ་དཔོན་གྱིས་རང་གི་
བྱ་སྤྱོད་རྣམ་དག་ཡིན་ཚུལ་བསྟན་པར་མ་ཟད། ད་དུང་ཁོ་དང་མདའ་དཔོན་གཉིས་ཀྱི་ཆུ་
ཕྲན་དང་འབྲེལ་ཡོད་གྱོད་གཞིའི་ཁྲོད། ཁོས་ཡར་སྔོན་གྱི་རེ་བ་ཐམས་ཅད་བློས་གཏོང་རྒྱུ་
ཡིན་ཞེས་ཡོངས་བསྒྲགས་བྱས།
ས་གནས་དེ་གའི་གོམས་སྲོལ་ལྟར། ཀོ་ལོམ་པཱས་ཨ་ཕའི་བེམ་པོའི་གམ་དུ་གཉེན་མི་
ཉེ་འབྲེལ་ཡོངས་ཀྱི་མདུན་སར་བྷ་ལ་ཐ་ཞིག་ཐོལ་བྱུང་དུ་བླངས་ཤིང་། དེར་བྷ་རི་སི་ཎི་
ཕ་བུ་རྣམས་ལ་བཅངས་པའི་འཁོན་སེམས་མ་ལུས་པ་ཕྱི་རུ་བཏོན་ཏེ། མི་གསོད་ཀྱི་ལག་
དམར་ནི་ཁོ་ཚོ་རེད་ཅེས་ཁྲོམ་བསྒྲགས་བྱས་ཏེ་རྒོལ་གཏམ་བཏང་བར་མ་ཟད། གཅེན་
པོས་ཕ་ཚབ་ཏུ་ཤ་འཁོན་གླན་ངེས་ཞེས་འཇིགས་སྐུལ་བྱས། བྷ་ལ་ཐ་འདི་ཉིད་དར་ཁྱབ་ཆེ་
བས་སྲས་མོ་ལི་ཏི་ཡས་གྲུ་པའི་ས་ནས་ཐོས་པའང་གཞས་འདི་ཡིན། ཨོར་སོ་སྐབས་དེར་
ཧྥ་རན་སིའི་བྱང་ཕྱོགས་སུ་ཡོད་ཅིང་། ཨ་ཕའི་འདས་བརྡ་འབྱོར་མ་ཐག་ཏུ་ཡུལ་ལ་ལོག་
པའི་དགོངས་པ་ཞུས་མོད་བཀའ་འཁྲོལ་མ་བྱུང་། དང་ཐོག་གཅུང་མོའི་འཕྲིན་ལ་བརྟེན་
ཏེ་ཁོ་བྷ་རི་སི་ཎི་ཕ་བུ་རྣམས་ལག་དམར་དུ་འདོད། འོན་ཀྱང་ཡུད་ཙམ་འགོར་རྗེས་ཁོ་ལ་
འདྲི་རྩད་བྱས་པའི་གོ་རིམ་གྱི་ཡིག་ཆ་ཡོངས་ཀྱི་བུ་ཡིག་དང་ཁྲིམས་དཔོན་མི་སྒེར་གྱི་
འཕྲིག་ཡིག་ཅིག་འབྱོར་བས། ཁོས་ཕལ་ཆེར་ཇག་པ་ཨ་གོ་སཾ་ཐི་ཎི་ནི་ལག་དམར་གཅིག་
པུ་དེ་ཡིན་པར་གཏན་ཁེལ་བྱས། ཀོ་ལོམ་པཱས་ཟླ་གསུམ་གྱི་ནང་འཕྲིན་ཡིག་གཅིག་རེ་
བསྐུར་ཡོང་སྟེ་མོའི་བདེན་དཔང་དུ་འབོད་པ་དེ་དག་བསྐྱར་བཤད་བྱེད་པ་ཡིན་ལ། དྲང་
མོར་བཤད་ན་དེ་དག་ནི་དོགས་པ་ཟ་ས་ཙམ་རེད། གཅུང་མོའི་ཞུ་འབོད་ཡི་གེར་བལྟས་
རྗེས་ཁོའི་ལུས་སྟེང་གི་ཁོར་སི་ཁཱའི་ཁྲག་རྒྱུན་ལྷོག་ལྷོག་ཏུ་གདུ་བར་བྱེད་ཅིང་། སྐབས་
ལན་རེར་ཁོ་རང་གཅུང་མོའི་མཁྲེགས་འཛིན་གྱི་བསམ་ཚུལ་ལ་ཧ་ལམ་འཐད་པ་བྱུང་བར་
འགྱུར། འོན་ཀྱང་འཕྲིན་ལན་སྐུར་ཐེངས་རེར། ཁོས་རྒྱུན་པར་འོལ་ཚོད་ཀྱི་གཏམ་དེ་དག་
ལ་དོན་དངོས་ཀྱི་གཞི་འཛིན་ས་ཅི་ཡང་མི་འདུག་པས་ཡིད་ཆེས་བྱེད་དཀའོ་ཞེས་དང་། ཐ་
ན་ད་ནས་བཟུང་དོན་འདི་གླེང་མི་ཆོག་ཅེས་སྨྲས་མོད། འོན་ཀྱང་གོ་ཅི་ཡང་མ་ཆོད། དེ་
ལྟར་ལོ་གཉིས་འགོར་བ་ན་ཨོར་སོས་བཀའ་དང་ལེན་བྱས་ཏེ་དམག་ཁོངས་ནས་ཕྱིར་བུད་
པ་དང་ཕ་ཡུལ་དུ་ལོག་འདོད་ངང་གིས་སྐྱེས། དེ་ནི་ཁོས་ཉེས་མེད་དུ་འདོད་པའི་མི་ལ་ཤ་
འཁོན་གླན་ཆེད་མ་ཡིན་པར། གཅུང་མོར་གནས་ཡུལ་ཞིག་འཚོལ་བ་དང་ཁྱིམ་གྱི་རྒྱུ་ནོར་
རྣམས་འཚོང་ཆེད་ཡིན་ལ། རིན་གོང་ཆེན་པོར་ཁུག་ཚེ་སྐམ་ས་ཆེན་མོར་གནས་སྤར་བར་
འདོད་པ་ཡིན།
བདུན།
གཅིག་བྱས་ན་གཅུང་མོ་སླེབས་པས་ཨོར་སོས་ཕ་ཡུལ་ལྷག་ཏུ་དྲན་པས་རེད། ཡང་
མིན་ན་ཀོ་ལོམ་པཱའི་གྲོང་གསེབ་ཀྱི་ཆ་བྱད་དང་སྤྱོད་སྟངས་ཀྱིས་ཁོ་རང་གྲོགས་པོ་ཚུལ་
ལྡན་དག་གི་མདུན་སར་ཅུང་ཟད་ཁ་སྐྱེངས་པར་བྱས་པས་རེད། ཉིན་གཉིས་པར་ཁོས་ཨ་
ཡད་ཁྲིའོ་དང་ཁ་གྱེས་ཏེ་ཕི་ཡེ་འྀ་ར་ནེ་ར་ལ་ལོག་པར་འདོད་ཅེས་བསྒྲགས། འོན་ཀྱང་
ཁོས་མདའ་དཔོན་ལ་བྷ་སྀ་ཐི་ཡར་འགྲོ་བའི་ལམ་བར་དུ་ཁོ་ཚང་གི་གཞིས་ཀར་ཕེབས
པར་ཁས་ལེན་དུ་བཅུག་པ་དང་། དེའི་དྲིན་གཟོ་བའི་ཚུལ་དུ་ཁོས་ཀྱང་མདའ་དཔོན་ཁྲིད་
དེ་ཤ་བ་དང་དེ་ཕོ། ཕག་རྒོད་ལ་སོགས་པའི་འདབ་ཆགས་དང་རི་དྭགས་རྔོན་རྒྱུ་ཡིན་པར་
དམ་བཅས་པ་རེད།
ལམ་ལ་མ་ཆས་པའི་སྔ་ཉིན། ཨོར་སོས་རི་དྭགས་རྔོན་དུ་མི་འགྲོ་བར་མཚོ་ཁུག་ནས་
འཆམ་འཆམ་བྱེད་པའི་རེ་བ་བཏོན། ཁོས་སྲས་མོ་ལི་ཏི་ཡར་རང་གི་གྲུ་ཁུག་ཏུ་འཇུ་བར་
བཅུག་ཅིང་ལབ་གླེང་སྣ་ཚོགས་བྱས་ཏེ་སོང་། ཀོ་ལོམ་པཱས་གྲོང་ཁྱེར་ནང་རོལ་ཏུ་ཉོ་ཆ་
རྒྱག་ཅིང་། མདའ་དཔོན་ཡང་ཁོ་གཉིས་དང་གྱེས་ཏེ་ཆུ་སྐྱར་སོགས་མི་ལ་མི་འདྲོགས་པའི་
མཚོ་བྱ་དག་རྔོན་པར་སོང་། ལམ་འགྲོ་བ་རྣམས་མདའ་དཔོན་གྱིས་འདབ་ཆགས་དེ་ལྟ་བུ་
རྔོན་པ་ལ་མེ་རྫས་འཕྲོ་བརླག་བྱེད་པར་ཧ་ལས།
ཁོ་གཉིས་ཀེ་རི་སེའི་ཆོས་ཁང་དུ་འགྲོ་བའི་ལམ་དུ་ཞུགས་ཏེ་སོང་། ཆོས་ཁང་དུ་མཚོ་
ཁུག་གི་ཡུལ་ལྗོངས་མཛེས་ཤོས་དེ་ལོངས་སྤྱོད་བྱེད་ཐུབ་མོད། འོན་ཀྱང་ཁོ་གཉིས་ཀས་
དེར་དོ་སྣང་ཅི་ཡང་མ་བྱས།
“སྲས་མོ་ལི་ཏི་ཡ ……” ཨོར་སོ་ཡུད་ཙམ་ལ་ཁུ་སིམ་མེར་བསྡད་རྗེས་འཚེར་སྣང་
དང་བཅས་འདི་ལྟར་དྲིས། “ཁྱེད་ཀྱིས་དྲང་མོར་བཤད་ན་ངའི་གཅུང་མོ་ཅི་འདྲ་རེད།”
“ང་རང་མོ་ལ་ཤིན་ཏུ་དགའ།” སྲས་མོ་ལི་ཏི་ཡས་འདི་ལྟར་ལན་བཏབ། “ཁྱེད་
དང་བསྡུར་ན།” མོས་འཛུམ་མདངས་གྲོལ་ཏེ་སླར་ཡང་ཚིག་གཅིག་བསྣན་ཏེ “དེ་ནི་མོ་
རང་ཁོར་སི་ཁཱའི་མི་རྣལ་མ་ཞིག་ཡིན་པས་རེད་ལ། ཁྱོད་ནི་མི་རྒོད་དཔལ་ཡོན་ཅན་དུ་
གྱུར་དྲགས་འདུག” ཅེས་སྨྲས།
“དཔལ་ཡོན་ཅན་དུ་གྱུར་དྲགས་འདུག་ཨང་། རེད་ཡ། ང་གླིང་ཕྲན་འདིའི་སྟེང་དུ་
འབྱོར་བ་ནས་བཟུང་། ང་ལ་ཐོག་མའི་རྒོད་གཤིས་དེ་སླར་ཡང་སོར་ཆུད་པའི་སྣང་བ་ཞིག་
ངང་གིས་སྐྱེས་ཤིང་། འཇིགས་ཡེར་བའི་དྲན་ཚུལ་སྣ་ཚོགས་སེམས་སུ་བསྟུད་མར་ཤར་ཏེ།
སྡུག་བསྔལ་བཟོད་དཀའ་བ་ཞིག་བསྐྱེད་ཡོང་གིན་འདུག … ངའི་མགོ་བོ་འདི་ཕ་ཡུལ་
གྱི་བྱེ་མའི་ཀློང་ལ་མ་ཟུག་སྔོན།ངས་ཁྱོད་དང་ཁ་བརྡ་ཞིག་བྱེད་བསམ་བྱུང་།"
“སྐུ་ཞབས་ལགས། ངེས་པར་དུ་སྤོབས་པ་ཡོད་དགོས། ཁྱེད་ཀྱིས་རང་གི་གཅུང་མོའི་
མཐོང་རྒྱ་ཡངས་པར་གཟིགས་དང་། ཁྱེད་ཀྱིས་ད་དུང་མོ་མིག་དཔེར་བཟུང་ན་འོས་ཤིང་
འཚམ་པ་ཞིག་རེད།”
“ཧེ། ཁྱེད་ཀྱིས་ནོར་འཁྲུལ་མ་བཟོ། མོའི་མཐོང་རྒྱ་ཡངས་པར་ཡང་མ་འདོད། མོས་
ང་ལ་ད་དུང་སྐད་ཆ་ཚིག་གཅིག་ཀྱང་མ་གླེང་མོད། འོན་ཀྱང་མོའི་མིག་མདངས་རེ་རེ་
ལས་མོས་ང་ལ་རེ་ཞིང་སྒུག་པ་རྟོགས་ཡོང་།”
“མོས་དོན་དམ་དུ་ཁྱོད་ལ་ཅི་ཞིག་བྱེད་དུ་འཇུག་འདོད་པ་རེད།"
“འོ། ཅང་མ་རེད ……ཁྱེད་ཀྱི་ཨ་ཕའི་མེ་མདའ་དེས་མི་ལ་བརྒྱབ་ན་བྱ་སྲེག་པར་
རྒྱག་པ་ལྟར་བདེ་པོ་ཡོད་མེད་ལ་ཚོད་ལྟ་ཐེངས་ཤིག་བྱེད་དུ་འཇུག་འདོད་པ་རེད།"
“ཅི་འདྲའི་དྲན་ཚུལ་མཚར་པོ། ཁྱེད་ཀྱིས་དེ་འདྲ་ཞིག་ཀྱང་དྲན་ནམ། ད་སོ་མར་
མོས་ཁྱོད་ལ་ད་དུང་བཤད་མེད་ཟེར། ཁྱོད་འདི་ཅི་འདྲའི་འཇིགས་པ་ལ་ཨང་།”
“གལ་སྲིད་མོས་དངོས་གནས་ཤ་འཁོན་གླན་པར་འདོད་མེད་ཚེ། ཐོག་མར་མོས་ཨ་
ཕའི་སྐོར་གླེང་ན་འགྲིག་མོད་མོས་དེ་ལྟར་མ་བྱས། མོ་རང་ཉིད་ཀྱིས་ལག་དམར་དུ་འདོད་
པའི —ངས་དེ་ནོར་འདུག་པ་ཤེས་ཡོད —— མི་དེ་དག་སུ་ཡིན་པར་བཤད་དགོས་མོད་
དེ་ཡང་མ་བཤད། དེའི་རྒྱུ་མཚན་ནི་ཁྱེད་ཀྱིས་རྟོགས་སྲིད་དེ། ང་ཚོ་ཁོར་སི་ཁཱ་ནི་གཡོ་
ཁྲམ་ཅན་གྱི་མི་རིགས་ཤིག་ཡིན་པས་རེད། གཅུང་མོས་ངའི་ཁ་ལོ་ཡོངས་སུ་སྒྱུར་ཐུབ་མེད་
པ་རྟོགས་པས། ང་ལ་ད་དུང་གཡོལ་ཐབས་ཡོད་པའི་སྐབས་འདིར་མོས་འདྲོགས་སློང་མ་
འདོད་པ་རེད། ནམ་ཞིག་ང་རང་གཡང་གཟར་གྱི་ཁ་ལ་ཁྲིད་དེ་མགོ་ཡུ་འཁོར་བའི་སྐབས་
སུ་ད་གཟོད་ཞེ་འཁོན་གྱི་གཏིང་རུམ་དུ་འདེད་པར་བྱེད་ངེས།”
དེ་ནས་ཨོར་སོས་སྲས་མོ་ལི་ཏི་ཡར་ཕ་རྒན་རྐྱེན་ལམ་དུ་ཤོར་བའི་ཞིབ་ཕྲའི་གནས་
ཚུལ་རེ་འགའ་བཤད་ཅིང་། ད་དུང་རང་ཉིད་ཀྱིས་ཨ་གོ་སཾ་ཐི་ཎི་ལག་དམར་དུ་འདོད་པའི་
དཔང་རྟགས་གཙོ་བོའང་བཤད།
“ཇི་ལྟར་བཤད་ཀྱང་ཀོ་ལོམ་པཱའི་བློ་ཁ་སྒྱུར་ཐབས་བྲལ།” ཁོས་སླར་ཡང་འདི་
ལྟར་བཤད། “མོའི་མཇུག་མཐའི་འཕྲིན་ཡིག་དེ་ལས་ངས་རྟོགས་སོང་། མོས་བྷ་རི་སི་ཎི་
ཕ་བུ་གཉིས་ཀྱི་སྲོག་ལེན་རྒྱུའི་མནའ་བསྐྱལ་བ་རེད། ལྟོས་དང……-སྲས་མོ་ནེ་ཝིའོ། ངས་
སྦ་གསང་ཅི་ཡང་མེད་པར་ཁྱེད་ལ་སེམས་གཏམ་བཤད་དེ་ཡིད་ཆེས་བྱེད་པ་ལ་ཨང …………
གལ་སྲིད་དམུ་རྒོད་ཀྱི་སློབ་གསོས་མོ་ལ་བག་ཆགས་ཤིག་བཞག་སྟེ། ཤ་འཁོན་གླན་པ་ནི་
ཁྱིམ་འཛིན་དུ་གྱུར་པ་ངའི་དོན་དག་ཡིན་ལ། ངའི་མཚན་སྙན་དང་ཡང་འབྲེལ་འདུག་
བསམ་པ་མིན་ཚེ། མོས་ཕལ་ཆེར་སྔ་མོ་ནས་བྷ་རི་སི་ཎི་ཕ་བུ་གཉིས་འཇིག་རྟེན་འདིར་
བསྐྱུར་མེད།”
“སྐུ་ཞབས་ཏེལ་ལ“རེབ་བྷི་ཡ། ཁྱེད་ཀྱིས་དངོས་གནས་རང་གི་གཅུང་མོར་མ་ཉེས་
ཁ་གཡོགས་བྱས་པ་རེད།” སྲས་མོ་ནེ་ཝིའོ་ཡིས་དེ་སྐད་སྨྲས།
“མིན། ཁྱེད་རང་གིས་བཤད་པ་རེད ………མོ་ནི་ཁོར་སི་ཁཱའི་མི་རེད..……….མོའི་
བསམ་ཚུལ་དེ་ཁོར་སི་ཁཱའི་མི་ཡོངས་ཀྱི་བསམ་ཚུལ་དང་གཅིག་པ་ཡིན། ཁ་སང་ངའི་
སེམས་མི་སྐྱིད་པར་གྱུར་དོན་གང་ཡིན་པ་ཤེས་སམ།”
“མི་ཤེས། འོན་ཀྱང་ཉེ་ཆར་ཁྱེད་ཀྱི་སེམས་ཁམས་རྒྱུན་དུ་འདི་འདྲ་ཞིག་རེད ..…..…
འུ་ཅག་ཐོག་མར་འཕྲད་སྐབས་ཁྱེད་ནི་ཧ་ཅང་སྤྲོ་སེམས་འཁོལ་བའི་མི་ཞིག་རེད།”
“ཁ་སང་ནི་དེ་ལས་ལྡོག་སྟེ། ང་སྣང་བ་ནམ་རྒྱུན་ལས་ཀྱང་སྐྱིད་ལ་སེམས་པ་ནམ་
རྒྱུན་ལས་ཀྱང་དགའ་ཡོད། དེ་ནི་ཁྱེད་རང་ངའི་གཅུང་མོའི་སྟེང་དུ་དེ་འདྲའི་བཟང་ཞིང་།
དེ་འདྲའི་གུ་ཡངས་གཏོང་བ་མཐོང་བས་ཡིན …………ཁ་སང་ང་དང་མདའ་དཔོན་གཉིས་གྲུ་
ལ་བསྡད་དེ་ཕྱིར་ལོག་པ་ཡིན། གྲུ་པ་ཞིག་གིས་རྣ་བར་གཟན་པའི་ཡུལ་སྐད་ཀྱི་ལམ་ནས་
ང་ལ་ཇི་ལྟར་བཤད་པ་ཁྱོད་ཀྱིས་ཤེས་སམ། ཁོ་ན་རེ། ཨོར་སཾ ཨན་ཏོན། ཁྱེད་ཀྱིས་རི་དྭགས་
མང་པོ་བརྔོན་འདུག འོན་ཀྱང་ཁྱེད་ཀྱིས་ཨོར་ལན་ཏུའུ་སིའོ་ཡི་རྔོན་རྒྱག་པའི་ནུས་པ་
རང་ཉིད་ལས་ཀྱང་ཆེ་བ་རྟོགས་སྲིད།”
“ཨེ། སྐད་ཆ་དེ་ལ་བསམ་རྒྱུ་ཅི་ཡོད། ཁྱེད་རང་དངོས་གནས་རྔོན་པ་རྩེ་གྲ་ཞིག་བྱེད
འདོད་དམ།
“ལྟས་ངན་དེས་ང་ལ་ཨོར་ལན་ཏུའུ་སིའོ་གསོད་པའི་སྤོབས་པ་མི་འདུག་ཟེར་བ་
ཁྱེད་ཀྱིས་ཧ་མི་གོའམ།”
“ཁྱེད་ཀྱིས་ཤེས་སམ། སྐུ་ཞབས་ཏེལ་ལ“རེབ་བྷི་ཡ། ཁྱེད་ཀྱིས་དངོས་གནས་ང་ལ་
ཞེད་སྣང་བསླངས་སོང་། ཁྱེད་ཀྱི་གླིང་ཕྲན་འདིའི་མཁའ་དབུགས་ཀྱིས་མི་ལ་ཚ་བ་རྒྱས་སུ་
འཇུག་པར་མ་ཟད་སྨྱོ་བར་བྱེད་དུ་འཇུག་ཀྱང་སྲིད། སྟབས་ལེགས་པ་ཞིག་ནི་ང་རང་འདི་
དང་ཁ་གྱེས་དགོས།”
“ཕི་ཡེ་ཤྀ་ར་ནེ་ར་ལ་མ་ཕེབས་པར་མ་འགྲོ། ཁྱེད་ཀྱིས་ངའི་གཅུང་མོར་ཁས་ལེན་
བྱས་ཟིན།”
“གལ་སྲིད་ངེད་གཉིས་ཀྱིས་ཁས་ལེན་ལག་བསྟར་མ་བྱས་ཚེ་འཁོན་ལན་སློག་པ་
ཡིན་ནམ།”
“ཉིན་ཞིག་ཁྱེད་ཀྱི་ཨ་ཕས་ང་ཚོར་གཏམ་རྒྱུད་ཅིག་འཆད་མྱོང་སྟེ། རྒྱ་གར་པ་ཞིག་
གིས་ཤར་རྒྱ་གར་ཀུང་སིའི་ངོ་ཚབ་པར་འཇིགས་སྐུལ་བྱས་ཏེ། གལ་སྲིད་ཁོ་ཚོའི་འདོད་བློ་
མི་སྐོང་ན་ཁོ་ཚོས་ཟས་བཅད་བྱ་རྒྱུ་ཡིན་ཞེས་སྨྲས་ཡོད་པ་དེ་དྲན་ནམ།”
“དེ་ལྟར་ན་ཁྱེད་ཀྱིས་བཟའ་བཏུང་གཅོད་རྒྱུ་ཡིན་ནམ། དེར་ངས་ཡིད་ཆེས་བྱེད་
དཀའ་སྟེ། གལ་སྲིད་ཁྱེད་ཀྱིས་ཟས་མ་བསྟེན་པར་ཉིན་གཅིག་འགོར་ན། སྲས་མོ་ཀོ་ལོམ་
པཱས་དྲི་ཞིམ་འཐུལ་བའི་བྷཾ་རུ་སིའོ'ཞིག་ཁྱེར་ཡོང་སྐབས་ཁྱེད་ཀྱིས་རང་གི་དམ་བཅའ་མི་
འདོར་ཀ་མེད་ཡིན་ངེས།”
“སྲས་མོ་ནེ་ཝིའོ། ཁྱེད་ཀྱིས་ཟུར་ཟ་བྱེད་ཤེས་པ་ལ་ཨང་། སྤྱིར་ན་ཁྱེད་ཀྱིས་ང་ལ་
རོགས་རམ་བྱས་ན་འགྲིག ཁྱེད་ཀྱིས་གཟིགས་དང་། ང་རང་གནས་འདིར་གྲོགས་མེད་ཁེར་
རྐྱང་དུ་གྱུར་པས། ཁྱེད་ཀྱིས་གསུངས་པ་ལྟར་སྨྱོ་རུ་འཇུག་པར་བཀག་འགོག་བྱེད་མཁན་
ཁྱེད་ཁོ་ན་མ་གཏོགས་མི་འདུག ཁྱེད་ནི་ང་སྐྱོབ་པའི་ལྷ་ཡིན། འོན་ཀྱང་ད་ལྟ--...-”
“ད་ལྟ།” སྲས་མོ་ལི་ཏི་ཡས་གཟབ་ནན་གྱི་ངང་ནས་འདི་ལྟར་སྨྲས། “ཁྱེད་ཀྱིས་
སྐྱེས་པ་ཕོ་ཡི་ལ་རྒྱ་དང་དམག་མིའི་གཟི་བརྗིད་ཀྱིས་ཚུལ་མཐུན་གྱི་འདུ་ཤེས་གཉོམ་པོ་དེ་
ཡར་འདེགས་དགོས། ད་དུང ……” མོས་ཁ་ཕར་འཁོར་ཏེ་མེ་ཏོག་རྐང་གཅིག་བཏོག་སྟེ་
སླར་ཡང་འདི་ལྟར་བཤད། “གལ་སྲིད་འདིས་ཁྱེད་ལ་ནུས་པ་ཞིག་ཐོན་ཐུབ་ན། ཁྱེད་ཉིད་
སྐྱོབ་པའི་ལྷ་དེ་མི་བརྗེད་པར་གྱིས།”
“ཨེ། སྲས་མོ་ནེ་ཝིའོ། གལ་ཏེ་ངས་ཁྱེད་ཀྱིས་དངོས་གནས་ང་ལ་ཐུགས་ཁུར་བྱེད་
པར་འདོད་ཚེ ……”
“སྐུ་ཞབས་ཏེལ་ལ“རེབ་བྷི་ཡ། ཁྱེད་ཀྱིས་ངའི་ཁ་ལ་ཉོན།” སྲས་མོ་ནེ་ཝིའོ་ལ་སྤྲོ་
བ་འཕེལ་ཏེ་འདི་ལྟར་བཤད།
“ཁྱོད་རང་བྱིས་པ་ཞིག་ཡིན་ན་ངས་ཀྱང་དེ་ལུགས་ཀྱིས་སྤྱོད་ཚུལ་འཛིན། ང་རང་
ཆུང་དུས། ཨ་མས་ང་རང་སྔ་མོ་ནས་དགའ་སའི་མགུལ་རྒྱན་ཡག་པོ་ཞིག་གནང་བྱུང་།
ཡིན་ནའང་དུས་མཚུངས་སུ་ང་ལ་འདི་ལྟར་སྨྲས། ‘ཁྱོད་ཀྱིས་མགུན་རྒྱན་འདི་འདོགས་
ཐེངས་རེར་རང་ཉིད་ཀྱིས་ཧྥ་རན་སིའི་སྐད་ད་དུང་བསླབ་མེད་པ་དྲན་པར་གྱིས།’ གློ་
བུར་དུ་ངའི་མཐོང་སྣང་དུ་མགུལ་རྒྱན་དེའི་རིན་ཐང་འགའ་ཞིག་ཡལ་བར་གྱུར་ཏེ་འགྱོད་
སེམས་ཤིག་སྐྱེས་ཡོང་བ་རེད། འོན་ཀྱང་ངས་སྔར་བཞིན་དེ་ཉིད་བཏགས་པར་མ་ཟད་ཧྥ་
རན་སིའི་སྐད་ཀྱང་ཤེས་པར་གྱུར། ཁྱེད་ཀྱིས་སོར་གདུབ་འདི་ལ་གཟིགས་དང་། འདིའི་
སྟེང་དུ་ཨེ་ཅིབ་ལྷ་སྦུར་གྱི་བརྐོས་རིས་ཤིག་ཡོད་ལ་གཏོར་གཟུགས་མཆོད་རྟེན་ཞིག་གི་
ནང་དུ་རྙེད་སྐད། ཁྱད་མཚར་གྱི་རི་མོ་འདི་ཁྱེད་ཀྱིས་དམ་བེ་ཞིག་ཏུ་མཐོང་ཡང་སྲིད་
མོད། དོན་དངོས་སུ ‘མི་ཚེ’ ཞེས་པ་དེ་ཡིན། ང་ཚོའི་རྒྱལ་ནང་དུ་མི་ཁ་ཤས་ཀྱིས་འདྲ་
གཟུགས་ཡི་གེར་དོན་སྙིང་ཆེན་པོ་ལྡན་པར་འདོད། རི་མོ་གཉིས་པ་འདི་ནི་ཕུབ་ཅིག་
རེད། ལག་པ་ཡ་གཅིག་ཏུ་མདུང་རིང་ཞིག་ཐོགས་ཡོད་ལ། ‘འཐབ་འཛིང་ངམ་དམག་
འཁྲུག’ གི་དོན་ཡིན། དེ་བས་ངས་ཡི་གེ་འདི་གཉིས་ཀྱིས་དོན་སྙིང་གལ་ཆེན་ལྡན་པའི
ལེགས་བཤད་ཅིག་གྲུབ་ཡོད་པར་འདོད་དེ། ‘འཚོ་བ་ནི་འཐབ་འཛིང་ཞིག་ཡིན' ཞེས་
པའི་དོན་རེད། ཁྱེད་ཀྱིས་ངས་འདྲ་གཟུགས་ཡི་གེ་རྣམས་ཚེགས་མེད་དུ་བསྒྱུར་ཐུབ་པར་
འདོད་མི་རུང་། ཡི་གེ་འདི་དག་ནི་མཁས་པ་ཞིག་གིས་ང་ལ་གསུངས་པ་རེད། འདི། ངའི་
ལྷ་སྦུར་གྱི་བརྐོས་རིས་ཅན་འདི་ཁྱེད་ལ་འབུལ། ནམ་རྒྱུན་ཁྱེད་ལ་ཁོར་སི་ཁཱའི་ལུགས་ཀྱི་
བསམ་ཚུལ་བྱུང་ཐེངས་རེར་རིན་པོ་ཆེ་འདིར་གཟིགས་ཏེ། རང་གིས་རང་ལ་ཉོན་མོངས་
ལས་ངེས་པར་རྒྱལ་དགོས་ཞེས་གསུངས་རོགས —— དྲང་མོར་བཤད་ན། ངས་ཐེངས་
འདིར་ཆོས་འཆད་པ་དངོས་གནས་ལེགས་པ་འདྲ།”
“སྲས་མོ་ནེ་ཝིའོ།ངས་ངེས་པར་ཁྱེད་རང་ཡིད་ལ་དྲན་བཞིན་རང་གིས་རང་ལ…………”
“ཁྱེད་ཀྱིས་རང་གིས་རང་ལ་སྐྱེས་མ་གྲོགས་བཤེས་ཤིག་ཡོད་པ་དང་། གལ་ཏེ……………
གལ་ཏེ་ཁྱོད་ཀྱིས་ཉེས་པ་བསགས་ཏེ་སྲོག་ཁྲིམས་གཅོད་པ་ཐོས་ཚེ་མོས་སྡུག་བསྔལ་བྱེད་
ངེས་ཡིན། ཁྱོད་ཀྱི་མེས་པོ་སྟེ་བཅུ་དཔོན་གྱི་འགན་བཞེས་མྱོང་མཁན་དེ་དག་ཀྱང་ཡིད་སྐྱོ་
བར་འགྱུར་རོ་ཞེས་སྨྲ་དགོས།"
མོས་སྐད་ཆ་འདི་དག་བཤད་ཚར་མ་ཐག་གད་མོ་དགོད་བཞིན་ལག་པ་ཨོར་སོའི་གྲུ་
ཁུག་ནས་བླངས་ཤིང་། ཨ་ཕའི་ཕྱོགས་སུ་རྒྱུག་ཞོར་འདི་ལྟར་སྨྲས། “ཨ་ཕ། སྙིང་རྗེ་བའི་
འདབ་ཆགས་དེ་དག་སྐྱུར་ཞོག ང་ཚོ་མཉམ་དུ་ནཱ་ཕོ་ལོན་གྱི་བྲག་ཕུག་ཏུ་སྙན་ངག་འབྲི་
བར་འགྲོ།"
བརྒྱད།
གནས་སྐབས་ཙམ་ལ་ཁ་གྱེས་པ་ཡིན་ནའང་གྱེས་བྲལ་ནི་དེ་འདྲའི་སྒམ་ཞིང་བརླིང་
ལ་གཟི་ཉམས་ལྡན་པ་ཞིག་རེད་ཨང་། ཨོར་སོ་དང་གཅུང་མོ་གཉིས་ཞོགས་པ་སྔ་མོ་ནས་
ལམ་ལ་ཆས་དགོས་པས་སྔ་ཉིན་དགོང་མོར་སྲས་མོ་ལི་ཏི་ཡ་དང་ཞལ་གྱེས་ཞུས་པ་ཡིན་ལ།
དེ་ནི་ཁོས་རང་ཉིད་ཀྱི་ཆེད་དུ་སྲས་མོ་ལི་ཏི་ཡའི་ཞོགས་གཉིད་རྒྱག་པའི་གོམས་སྲོལ་ལ་
གཏོར་བརླག་བྱེད་མ་བསམ་པས་ཡིན། ཞལ་གྱེས་ཞུ་སྐབས་སྣང་མེད་ཀྱི་མདངས་ལ་གཟབ་
ནན་གྱི་ཉམས་ཀྱང་ཤར་འདུག ཁོ་གཉིས་ཀྱིས་མཚོ་འགྲམ་དུ་ཁ་བརྡ་བྱས་པ་ནས་བཟུང་།
སྲས་མོ་ལི་ཏི་ཡས་རང་ཉིད་ཀྱིས་ཨོར་སོ་ལ་སེམས་ཁྲལ་ཚད་མེད་བྱེད་པར་སྐྲག་ཅིང་།
ཨོར་སོས་མོའི་ཟུར་ཟའི་གཏམ་དང་ལྷག་པར་དུ་ཅི་མི་སྙམ་པའི་བཤད་སྟངས་དེ་སེམས་
ལ་བཅངས་ཡོད། ཡུད་ཙམ་གྱི་རིང་ལ། ཁོས་དབྱིན་ཇིའི་བུ་མོ་འདིའི་རྣམ་འགྱུར་ལས་ཧ་
ལམ་དུང་བ་ཞིག་མངོན་ཡོད་པ་རྟོགས་བྱུང་། ད་ལྟ་མོའི་ཀྱལ་ཀའི་གཏམ་གྱིས་ཁོ་ལ་གདུང་
སེམས་ཆེན་པོ་བསྐྱེད་ཅིང་། རང་ཉིད་ནི་མོའི་སེམས་སུ་གྲོགས་པོ་དཀྱུས་མ་ཙམ་ཡིན་པས་
མི་འགྱངས་པར་བརྗེད་པར་འགྱུར་ངེས་སོ་སྙམ། དེ་བས་ཁོས་ཞོགས་པར་མདའ་དཔོན་དང་
ལྷན་དུ་ཁོ་ཧྥེ་འཐུང་སྐབས། སྲས་མོ་ལི་ཏི་ཡ་དང་ཁོའི་གཅུང་མོ་གཉིས་སྔ་རྗེས་སུ་ནང་དུ་
སླེབས་པ་མཐོང་འཕྲལ་ཧ་ལས་པར་གྱུར། སྲས་མོ་ལི་ཏི་ཡ་ཆུ་ཚོད་ལྔ་པར་ཡར་ལངས་པ་
ཡིན་ལ། དབྱིན་ཇིའི་བུ་མོ་ཞིག་ལ་མཚོན་ན། སྒོས་སུ་སྲས་མོ་ལི་ཏི་ཡའི་ངོས་ནས་བཤད་ན།
དེ་ནི་དངོས་གནས་ལས་སླ་པོ་ཞིག་མ་ཡིན་པས་ཨོར་སོ་ཤིན་ཏུ་དགའ་ཞིང་སིམ་པར་གྱུར།
“འདི་འདྲའི་སྔ་མོ་ནས་ཁྱེད་རང་གཉིད་ལས་དཀྲོགས་སོང་། དངོས་གནས་དགོངས་
དག་ཞུ།” ཨོར་སོ་ན་རེ། “གཅུང་མོས་ངའི་ཁ་ལ་མ་ཉན་པར་ཁྱེད་རང་གཉིད་ལས་
བསླངས་པ་ཁོ་ཐག་ཡིན། ཁྱེད་ཀྱིས་སེམས་ནས་ང་ཚོར་སྡིགས་མོ་བྱེད་བཞིན་ང་ལ ‘སྲོག་
ཁྲིམས’ བཅད་ཟིན་ན་ཅི་མ་རུང་སྙམ་ཡོད་དམ།”
“ག་ལ་ཡིན།” སྲས་མོ་ལི་ཏི་ཡའི་སྐད་མགོ་ཤིན་ཏུ་དམའ་ལ་དབྱི་ཐ་ལིའི་སྐད་
ཀྱིས་སྨྲས་པ་ཡིན་པས་ཨ་ཕར་གོ་རུ་འཇུག་འདོད་མེད་པ་མངོན་གསལ་རེད། “ངས་ཁ་
སང་བསམ་བཞིན་མ་ཡིན་པར་ཀུ་རེའི་ཚུལ་དུ་གཏམ་འགའ་སྨྲས་པ་ཁྱེད་ཀྱི་སེམས་ལ་
གནོད་སོང་། ངས་ཁྱེད་ལ་བག་ཆགས་མི་ལེགས་པ་ཞིག་བཞག་ནས་ཁ་གྱེས་སུ་འཇུག་མི་
འདོད། ཁྱེད་ཚོ་ཁོར་སི་ཁཱའི་མི་འདི་དག་ཅི་འདྲའི་འཇིགས་པ་ལ་ཨང་། ད་ནི་བདེ་མོ་བྱོས།
ཡུན་རིང་མི་འགོར་བར་སླར་ཡང་མཇལ་ཐུབ་པར་སྨོན།” མོས་དེ་སྐད་སྨྲ་ཞོར་ལག་པ་
ཨོར་སོའི་ཕྱོགས་སུ་བསྲིངས།
ཨོར་སོས་ལན་ཅི་ཡང་མི་འདེབས་པར་དབུགས་རིང་ཞིག་འབྱིན། ཀོ་ལོམ་པཱ་ཚུར་
འོངས་ཏེ་ཁོ་རང་སྒེའུ་ཁུང་འགྲམ་དུ་ཁྲིད་ཅིང་། མོའི་མེ་ཟཱ་རོའི་འོག་ཏུ་སྦས་པའི་དངོས་པོ་
དེ་སྟོན་བཞིན་ཁོ་ལ་སྐད་ཆ་འགའ་ཤུབ་བུར་སྨྲས།
སྲས་མོ་ལགས།” ཨོར་སོས་སྲས་མོ་ནེ་ཝིའོ་ལ་འདི་ལྟར་བཤད། “ངའི་གཅུང་
མོས་ཁྱེད་ལ་ལེགས་སྐྱེས་ཤིན་ཏུ་ཁྱད་པར་བ་ཞིག་འབུལ་བར་འདོད་ཡོད། ང་ཚོ་ཁོར་སི་
ཁཱའི་མི་ལ་དངོས་པོ་རྩ་ཆེན་ཞིག་འབུལ་རྒྱུ་མེད ………… ང་ཚོའི་ལྷད་མེད་ཀྱི་དུང་བ་མ་
གཏོགས…………དེ་ནི་དུས་ཚོད་ཀྱིས་འཇིག་མི་ཐུབ་པ་ཞིག་ཡིན། གཅུང་མོས་ང་ལ་ཁྱེད་
ཀྱིས་གློ་གྲི་འདི་མཐོང་མྱོང་ཟེར། འདི་ནི་ཁྱིམ་རྒྱུད་ཀྱི་གནའ་རྫས་ཤིག་ཡིན། ཕལ་ཆེར་
སྔོན་ཆད་ཀྱི་བཅུ་དཔོན་རྣམས་ལས་སུ་ཞིག་གི་རྐེད་པར་བཏགས་མྱོང་། ཏག་ཏག་བཅུ་
དཔོན་དེ་དག་གི་དྲིན་ལ་བརྟེན་ནས་ངས་ཁྱེད་རང་ངོ་ཤེས་པ་རེད། ཀོ་ལོམ་པཱས་གློ་གྲི་འདི་
ཤིན་ཏུ་རྩ་ཆེན་ཞིག་ཡིན་པར་འདོད་ཅིང་ཁྱེད་ལ་སྟེར་བར་ཆོག་མཆན་གནང་དགོས་
ཞེས་ང་ལ་རེ་བ་ཞུས་སོང་། ཡིན་ནའང་ངས་ཀྱང་མོས་མཐུན་བྱེད་དགོས་མིན་མི་ཤེས་ཏེ།
དེའི་རྒྱུ་རྐྱེན་ནི་ཁྱེད་ཀྱིས་ང་ཚོར་འཕྱ་སྨོད་མི་བྱེད་དམ་སྙམ་པས་ཡིན།”
“གློ་གྲི་འདི་ཡིད་དུ་འོང་བ་ཞིག་རེད།” སྲས་མོ་ལི་ཏི་ཡ་ན་རེ། “འོན་ཀྱང་ཁྱེད
ཚང་གི་ཁྱིམ་རྒྱུད་མཚོན་ཆ་ཡིན་པས་ངས་ལེན་མི་རུང་།”
“འདི་ཨ་ཕའི་གློ་གྲི་མ་རེད།” ཀོ་ལོམ་པཱས་འཕྲལ་མར་སྐད་གསང་མཐོན་པོས་འདི་
ལྟར་བཤད། “འདི་རྒྱལ་པོ་ཐེའོ་རྡོར\གྱིས་ཨ་མའི་མེས་པོ་ཞིག་ལ་གནང་བ་རེད། གལ་ཏེ་
སྲས་མོ་ལགས་ཀྱིས་དང་ལེན་བྱེད་ན། ངེད་གཉིས་ཤིན་ཏུ་དགའ་སྤྲོ་སྐྱེ་ངེས།”
“གཟིགས་དང་། སྲས་མོ་ལི་ཏི་ཡ།” ཨོར་སོ་ན་རེ། “རྒྱལ་པོ་ཞིག་གི་གློ་གྲིར་སྣང་
ཆུང་མི་བྱ་རོགས།”
རིག་རྫས་བསྡུ་ཉར་བྱེད་མཁན་ཞིག་ལ་མཚོན་ན། རྒྱལ་པོ་ཐེའོ་རྡོར་གྱི་གློ་གྲི་ནི་མཁས་
མཛངས་ཅན་གྱི་རྒྱལ་པོ་སུ་ཞིག་གི་ཤུལ་བཞག་དངོས་རྫས་ལས་ཀྱང་རིན་ཐང་ལྡབ་འགྱུར་
གྱིས་ཆེ་བས།དེའི་འགུགས་ཤུགས་ནི་དངོས་གནས་འགོག་ཐབས་བྲལ་བ་ལ་ཨང་། མོས་སེན་
ལྡེམ་སྀའི་ཕོ་བྲང་གི་རང་ཉིད་ཀྱི་སྡོད་ཤག་ནང་གནའ་རྫས་འཇོག་བྱེད་ཀྱི་ཤིང་སྒྲོམ་སྟེང་དུ་
མཚོན་ཆ་འདི་ཉིད་བཤམས་པའི་རྣམ་པ་བློ་ཡུལ་དུ་འཆར་བར་བྱས། “འོན་ཀྱང་།” མོས་
གློ་གྲི་ལག་ཏུ་བླངས་ཤིང་དང་ལེན་བྱེད་པར་འདོད་ནའང་སོམ་ཉིའི་ངང་གདོང་ལ་འཛུམ་
གྱིས་ཁེངས་ཏེ་ཀོ་ལོམ་པཱར་འདི་ལྟར་བཤད། “སྙིང་ཉེ་བའི་ཀོ་ལོམ་པཱ………… ངས་ཁྱོད་རང་
མཚོན་ཆ་མེད་པར་འགྲོ་རུ་འཇུག་མི་རུང་ལ ………ཕོད་ཀྱང་མི་ཕོད།”
“ཨ་ཇོ་ང་དང་ལྷན་དུ་ཡོད་པས་ཅི་ལ་སྐྱོན།” ཀོ་ལོམ་པཱས་སྤོབས་པ་ཆེན་པོས་འདི་
ལྟར་བཤད། “ད་དུང་ཁྱེད་ཀྱི་ཨ་ཕས་གནང་བའི་མེ་མདའ་སྤུས་ལེགས་དེའང་ཡོད། ཨོར་
སོ། ཁྱེད་ཀྱིས་མདེའུ་བརྫངས་ཟིན་ནམ།”
སྲས་མོ་ནེ་ཝིའོ་ཡིས་གློ་གྲི་དེ་བླངས་པ་དང་། ཀོ་ལོམ་པཱས་གྲི་ལ་སོགས་པའི་མཚོན་
ཆ་གྲོགས་པོར་ཕུལ་ཚེ་བཀྲ་མི་ཤིས་པར་འདོད་དེ། སེམས་ཀྱི་རྣམ་རྟོག་གཅོད་ཕྱིར་སྲས་མོ་
ལི་ཏི་ཡའི་ལག་ནས་དོང་ཙེ་གཅིག་རིན་དོད་དུ་བླངས།
མཐར་ལམ་ལ་ཆས་རན་པ་ན། ཨོར་སོས་སླར་ཡང་སྲས་མོ་ལི་ཏི་ཡར་ལག་འཇུ་བྱས་
ཤིང་ཀོ་ལོམ་པཱས་མོར་སྐེ་འཇུ་བྱས་སོང་། དེ་ནས་མཆུ་སྒྲོས་དམར་པོ་མདའ་དཔོན་ལ་
བསྲིངས་པ་ན། མདའ་དཔོན་གྱིས་ཁོར་སི་ཁཱའི་གུས་སྲོལ་འདི་ལ་ཧ་ལས་ཏེ་བསྡད། སྲས་
མོ་ལི་ཏི་ཡས་སྣེ་ལེན་ཁང་གི་སྒེའུ་ཁུང་ལས་མིང་སྲིང་གཉིས་རྟ་ལ་ཞོན་པ་མཐོང་། ཀོ་ལོམ་
པཱའི་མིག་ཟུང་ལས་སྔ་ན་མེད་པའི་སྤྲོ་སྐྱིད་དང་གཡོ་ཁྲམ་གྱི་འོད་མདངས་ཤིག་འཚེར་
གྱིན་ཡོད་ལ། གཟུགས་པོ་རིང་ཞིང་ལུས་སྟོབས་རྒྱས་པའི་གཞོན་ནུ་མ་འདི་དམུ་རྒོད་ཀྱི་
འདུ་ཤེས་ཀྱིས་མྱོས་འདུག མོས་ང་རྒྱལ་གྱི་མགོ་འཕང་བསྟད་ཅིང་ཁྲེལ་དགོད་ཀྱི་མཆུ་
སྒྲོས་འཁྱོག་སྟེ་དྲག་ཆས་སྤྲས་པའི་གཞོན་ནུ་དེ་ཁྲིད་ནས་རྒྱང་ལ་ཆས་གྲབས་ཡོད། འདི་ནི་
ཧ་ལམ་ཉེན་ཁ་དཔོག་དཀའ་བའི་རྒྱང་སྐྱོད་ཀྱི་ལམ་བུ་ཞིག་རྡོག་པས་མནན་པ་དང་འདྲ་
བས། སྲས་མོ་ལི་ཏི་ཡས་ཨོར་སོའི་སེམས་ཁྲལ་དེ་དྲན་པར་མ་ཟད། མོའི་མཐོང་ལམ་དུ་ཁོ་
རང་འཆི་བདག་གི་ཞགས་པས་ཁྲིད་དེ་ལྔ་བའི་ལམ་དུ་འགྲོ་བཞིན་པ་ལྟར་སྣང་། སྐབས་
འདིར་ཨོར་སོ་རྟ་ལ་ཞོན་འདུག་ཅིང་མགོ་བོ་ཡར་དགྱེ་བ་ན་མོ་རང་མཐོང་། གཅིག་བྱས་
ན་མོའི་བསམ་ཚུལ་རྟོགས་པ་འདྲ་ལ། ཡང་མིན་ན་ཆེས་མཐའ་མའི་ཞལ་གྱེས་ཞུ་འདོད་
པ་ཡིན་ཏེ། ཨོར་སོས་དར་སྐུད་བརྒྱུས་པའི་ཨེ་ཅིབ་ཀྱི་སོར་གདུབ་དེ་ཁ་ཡི་འགྲམ་དུ་ཡར་
བཏེགས་པ་ན། སྲས་མོ་ལི་ཏི་ཡས་ངོ་གདོང་དམར་པོར་གྱུར་ཏེ་སྒེའུ་ཁུང་དང་བྲལ་བ་ཙམ་
བྱས་རྗེས་དེ་འཕྲལ་དུ་སླར་ཡང་སྒེའུ་ཁུང་གི་འགྲམ་དུ་ཕྱིར་སླེབས་ཤིང་། ཁོར་སི་ཁཱའི་མི་
དེ་གཉིས་ཁོ་ཚོའི་གཟུགས་པོ་ཆུང་བའི་རྟ་ཕོ་གཉིས་ལ་བཅིབས་ཏེ་ཐད་ཀར་རི་ཚོགས་ཀྱི་
ཕྱོགས་སུ་བང་གིས་རྒྱུག་པ་མཐོང་། ཆུ་ཚོད་ཕྱེད་ཀའི་རྗེས་སུ་མདའ་དཔོན་གྱིས་རྒྱང་ཤེལ་
ལས་དེ་གཉིས་མཚོ་ཁུག་གི་ནང་ལོགས་སུ་རྒྱུག་བཞིན་པ་མོ་ལ་བསྟན་པ་ན། མོས་ཨོར་
སོས་གྲོང་ཁྱེར་དུ་ཕྱི་ལྟ་ལན་མང་བྱེད་པ་མཐོང་བ་དང་མཐར་འདམ་གཞུང་དེའི་ཕ་རོལ་ཏུ་
ཡལ། ད་ལྟ་གནས་དེར་སྡོང་ཕྲན་ཚང་ཚིང་དུ་འཁྲིགས་པའི་སྐྱེད་ཚལ་གྱིས་ཁེབས་ཡོད།
སྲས་མོ་ལི་ཏི་ཡས་མེ་ལོང་དུ་ལྟ་ཙམ་བྱས་པ་ན་རང་ཉིད་ཀྱི་ངོ་གདོང་ཤིན་ཏུ་དཀར་
བར་མཐོང་།
“ན་གཞོན་འདིར་ངའི་སྟེང་དུ་བསམ་ཚུལ་ཅི་ཞིག་ཡོད་དམ།” མོ་ན་རེ། “ངས་
ཁོ་ལ་ཅི་ཞིག་འདོད་དམ། ངས་ཅིའི་ཕྱིར་འདི་འདྲ་ཞིག་འདོད་དགོས་སམ…………ལམ་ཐུག་
གི་གྲོགས་པོ་ཙམ་ཡིན་པ་དེ་རེད ……………ཨོ། ངས་ཁོ་ལ་དོ་སྣང་བྱེད་པ་མིན། མིན། མིན། ཡང་
གཅིག་བཤད་ན་འདི་ནི་མི་སྲིད་པ་ཞིག་རེད ‘ད་དུང་ཀོ་ལོམ་པཱ………………ང་རང་ལག་ཏུ་གློ་
གྲི་ཐོགས་པའི ………མྱང་གཞས་གཏོང་མཁན་དེའི་སྲུ་མོ་བྱེད་དགོས་སམ།” མོས་རང་ཉིད་
ཀྱི་ལག་ཏུ་རྒྱལ་པོ་ཐེའོ་རྡོར་གྱི་གློ་གྲི་འཆང་འདུག་པ་ཚོར་མ་ཐག་འཕྲལ་དུ་སྒེག་འཆོས་
སྟེགས་བུའི་སྟེང་དུ་གཡུགས། “ ཀོ་ལོམ་པཱས་ལོན་ཏོན་གྱི་ཨར་མེ་ལྀ་སྀའི་ཚོམས་ཆེན‘ དུ་
ཞབས་བྲོ་འཁྲབ་དགོས་སམ…………དཀོན་མཆོག་མཁྱེན། ཇི་འདྲའི་ངོ་མཚར་ཅན”ཞིག་
རེད་ཨང………གཅིག་བྱས་ན་བར་སྐབས་ཤིག་ལ་དར་ཁྱབ་འབྱུང་ཡང་སྲིད…………ཁོ་ངའི་
སྟེང་དུ་དགའ་བཞིན་པ་ང་ལ་གདེང་ཚོད་ཡོད ……ཁོ་ནི་སྒྲུང་གཏམ་ཁྲོད་ཀྱི་དཔའ་བོ་ཞིག་
རེད། ཡིན་ནའང་ཉེན་ཁར་མཆོང་བའི་ལེའུ་ངས་བཀག་པ་ཡིན ………… འོན་ཏེ། ཁོས་དངོས་
གནས་ཁོར་སི་ཁཱའི་ལུགས་ལྟར་ཕའི་ཤ་འཁོན་གླན་རྒྱུ་ཡིན་ནམ ……སྤྱིར་ན་ཁོ་ནི་ཁོན་
རད(Conrad)དང་ཕོ་གསར་མཆོར་འདོད་ཅན་གྱི་གཤིས་ཀ་འདྲེས་མ་ཞིག་ཡིན་མོད། ད་ནི་
ངས་ཁོ་རང་ཕོ་གསར་མཆོར་འདོད་ཅན་རྣལ་མ་ཞིག་སྟེ ……ཁོར་སི་ཁཱའི་ལྭ་བ་གྱོན་པའི་ཕོ་
གསར་མཆོར་འདོད་ཅན་ཞིག་ཏུ་བསྒྱུར་ཟིན...……….
མོ་རང་མལ་ཁྲིའི་སྟེང་དུ་ཉལ་ཏེ་གཉིད་པར་འདོད། ཡིན་ནའང་གཉིད་གཏན་
ནས་མ་ཁུག མོས་ཁེར་ལབ་ཀྱི་ཚུལ་དུ་བསྐྱར་བཤད་ལན་མང་བྱས་ཏེ། སྐུ་ཞབས་ཏེལ་
ལ·རེབ་བྷི་ཡའི་འདས་མ་ད་གསུམ་ནི་མོ་དང་འབྲེལ་བ་ཅི་ཡང་མེད་ཅེས་པ་སོགས་ཇི་
ལྟར་སྨྲས་པ་ཁོ་བོས་བརྗོད་པར་མི་བྱའོ། །
དགུ།
སྐབས་འདིར་ཨོར་སོ་མིང་སྲིང་གཉིས་མདུན་དུ་སྐྱོད་བཞིན་ཡོད། རྟ་ཕོའི་གོམ་
འགྲོས་མགྱོགས་པས་དང་ཐོག་སྐད་ཆ་བཤད་མི་བདེ་ཞིང་། རྗེས་སུ་གཟར་ངོས་ཤིག་ལ་
འཕྲད་པས་ཞོན་རྟ་དལ་གྱིས་བགྲོད་དགོས་པ་ན། ཁོ་གཉིས་ཀྱིས་ཁ་གྱེས་མ་ཐག་པའི་
གྲོགས་པོ་གཉིས་ཀ་གླེང་བྱུང་། ཀོ་ལོམ་པཱས་སྤྲོ་སེམས་འཁོལ་བའི་ངང་སྲས་མོ་ནེ་ཝིའོ་ཅི་
ལྟར་མཛེས་ཚུལ་དང་། མོའི་གསེར་མདོག་གི་སྐྲ་ལོ་དང་ཡ་རབས་ཀྱི་སྤྱོད་ཚུལ་ཅི་འདྲ་
ཡིན་ཚུལ་སྨྲས། དེ་ནས་མོས་མདའ་དཔོན་ནི་དོན་དམ་དུ་ཕྱིའི་རྣམ་པ་ལྟར་ཕྱུག་པོ་ཞིག་
ཡིན་མིན་དང་སྲས་མོ་ལི་ཏི་ཡ་ནི་བུ་མོ་ཁེར་སྐྱེས་ཡིན་མིན་སོགས་དྲིས། “འདི་ནི་གཉེན་
དོན་ཡག་པོ་ཞིག་རེད་ཡ།” མོ་ན་རེ། “མོའི་ཨ་ཕ་ཁྱོད་ལ་དགའ་པོ་ཡོད་པ་འདྲ……………’
ཨོར་སོས་ལན་མ་བཏབ་པ་ན། མོས་མུ་མཐུད་དུ་འདི་ལྟར་བཤད། “འུ་ཚང་ཡང་སྔོན་ཆད་
ཕྱུག་པོ་ཡིན་ལ། ད་ལྟའང་གླིང་ཕྲན་དུ་ཆེས་བརྩི་བཀུར་ཐོབ་སའི་ཁྱིམ་རྒྱུད་ཅིག་ཡིན།
སྐུ་ངོ1དེ་དག་ཐམས་ཅད་རིགས་རྒྱུད་འདྲེས་མ་ཡིན་པས་བཅུ་དཔོན་གྱི་ཁྱིམ་རྒྱུད་ཁོ་ན་
ནི་སྐུ་དྲག་རྣལ་མ་ཡིན། ཨོར་སོ། ཁྱོད་ཀྱིས་ཤེས་སམ། ཁྱོད་ནི་བཅུ་དཔོན་གྱི་གདུང་རྒྱུད་
ལས་མི་ཐོག་དང་པོ་དེ་རེད། སྤྱིར་ན་འུ་ཅག་གི་ཁྱིམ་རྒྱུད་ནི་རིའི་ཕར་རྒྱབl ཀྱི་ཡིན་ལ།
ནང་འཁྲུག་གི་རྐྱེན་གྱིས་འདི་ཕྱོགས་སུ་མི་སྤོར་ཀ་མེད་བྱུང་བ་ཤེས་དགོས། ཨོར་སོ། གལ་
ཏེ་ང་ནི་ཁྱོད་རང་ཡིན་ཚེ་ངས་ཐེ་ཚོམ་ཅི་ཡང་མི་བྱེད་པར་མདའ་དཔོན་ལ་ཁོའི་བུ་མོ་
བག་མར་སློང་ངེས………………(ཨོར་སོས་དཔུང་པ་གསིག་ཙམ་བྱས) དེ་ནས་མོའི་རྫོངས་སྐལ་
གྱིས་སྡོང་ར་ཧྥེའོ་སེད་ཐ(Falsetta)དང་འུ་ཚང་གི་གཤམ་གྱི་རྒུན་འབྲུམ་ར་བ་ཉོས་ཏེ་
རྡོ་ཁང་ཡིད་དུ་འོང་བ་ཞིག་བསྐྲུན་པ་དང་། སྐྱེས་མཆོག་ཧིན་ལིའི་དུས་སྐབས་སུ་སཾ་པུ་
ཁུའུ་སིའོ(Sambucuccio)3ཡིས་མཱོར་པབགྲང་ལས་འདས་པ་གསོད་སའི་གནའ་བོའི་
བཙན་རྫོང་དེའི་སྟེང་ད་དུང་རིམ་པ་གཅིག་བརྩིག་ངེས།”
“ཀོ་ལོམ་པཱ། ཁྱོད་ཀྱིས་གླེན་གཏམ་མ་བཤད།” ཨོར་སོས་དེ་སྐད་སྨྲ་ཞོར་རྟ་ཕོར་
ལྕག་གིས་བྲབས་ཏེ་བརྒྱུགས།
“ཨོར་སྀ·ཨན་ཏོན། (Ors’ Anton')ཁྱོད་ནི་སྐྱེས་པ་ཕོ་ཞིག་རེད། རང་གིས་
ཇི་ལྟར་བསྒྲུབ་དགོས་ཚུལ་བུད་མེད་ཅིག་ལས་ཁྱོད་ཀྱིས་རྟོགས་ངེས། འོན་ཀྱང་ངས་ཤེས་
འདོད་པ་ཞིག་ནི་དབྱིན་ཇི་པ་དེར་འུ་ཚང་དང་གཉེན་གྱི་འབྲེལ་བ་འཛུགས་པར་མི་འཐད་
པའི་རྒྱུ་མཚན་ཅི་ཞིག་ཡོད་དམ། དབྱིན་ཇི་ན་བཅུ་དཔོན་ཡོད་དམ…………
མིང་སྲིང་གཉིས་ཀས་དེ་ལྟར་ལབ་གླེང་བྱེད་བཞིན་ལམ་ཐག་རིང་པོ་ཞིག་ལ་སོང་
མཐར། བྷོ་ཁྀག་ན་ནོ་དང་ཐག་མི་རིང་བའི་སྡེ་བ་ཞིག་ཏུ་འབྱོར། མི་རབས་རིམ་བརྒྱུད་ཀྱི་
ཤག་པོ་ཚང་ཞིག་ལ་སོང་སྟེ་བཟའ་བཏུང་ལ་རོལ་ཞིང་དེ་རུ་ཞག་སྡོད་བྱས། ཁོར་སི་ཁཱའི་
མིས་མགྲོན་པོར་སྣེ་ལེན་ཡག་པོ་བྱེད་སྲོལ་དེ་ནི་ཉམས་སུ་མ་མྱང་ན་རྟོགས་དཀའ་བ་ཞིག་
རེད། ཁྱིམ་བདག་དེ་ནི་སྔོན་ཆད་སྐུ་ལྕམ་ཏེལ་ལ“རེབ་བྷི་ཡའི་ཆོས་ཡབ་ཡིན་ཏེ། ཕྱི་ཉིན་
སྤྱི་ལེ་བཞིའི་ཕ་རོལ་ཏུ་མིང་སྲིང་གཉིས་ཀར་སྐྱེལ་མ་བྱས་ཤིང་། ཁ་གྱེས་སྐབས་ཨོར་སོ་ལ་
འདི་སྐད་སྨྲས་སོ། །
“ཁྱོད་ཀྱིས་ནགས་ཚལ་སྟུག་པོ་འདི་རྣམས་མཐོང་སོང་ངམ། མི་ཞིག་གིས ་དོན་
རྐྱེན་བསླང’ ཚེ་གནས་འདིར་དུས་བདེ་ཞོད་འཇགས་ངང་ལོ་བཅུ་ལ་འཚོ་བ་སྐྱེལ་ཐུབ་
སྟེ། ཉེན་རྟོག་པ་དང་སྐོར་ཞིབ་རུ་ཁག་སོགས་ཀྱང་གཏན་ནས་ཡོང་མི་སྲིད། ནགས་འདི་
རྣམས་ནགས་ཚལ་ཝི་ཟཱ་ཝོ་ན”དང་འབྲེལ་འདུག གལ་སྲིད་བྷོ་ལྀག་ན་ནོའ མ་དེའི་ཉེ་
འཁོར་དུ་གྲོགས་པོ་ཞིག་ཡོད་ཚེ་ཅི་ཡང་དགོས་པ་མ་རེད། ཁྱོད་ཀྱི་མེ་མདའ་ཤིན་ཏུ་ལེགས་
མདའ་རྒྱང་ཡང་ཧ་ཅང་རིང་ངེས། འཕགས་མ་མཁྱེན། མེ་མདའ་འདིའི་མཆུ་སྦུབས་ཆེ་བ་
ལ། མེ་མདའ་འདིས་ཕག་རྒོད་ལས་ཀྱང་གཏུམ་པོ་རྣམས་གསོད་ཆོག”
ཨོར་སོས་ཅི་མི་སྙམ་པའི་ཚུལ་གྱིས་ཁོའི་མེ་མདའ་ནི་དབྱིན་ཇིའི་ཐོན་རྫས་ཡིན་ལ་
མདའ་རྒྱང་ཤིན་ཏུ་རིང་ཞེས་བཏབ། ཁོ་ཚོས་ཕན་ཚུན་ལ་འཐམ་འཁྱུད་ཙམ་བྱས་རྗེས་
སོ་སོར་གྱེས།
མི་འདི་གཉིས་ཕི་ཡེ་ཐྀ་ར་ནེ་ར་དང་ཐག་ཇེ་ཉེར་གྱུར། སྐབས་དེར་ཁོ་གཉིས་ངེས་
པར་དུ་བརྒྱུད་སའི་ལུང་མདོ་དེར་མེ་མདའ་ཐོགས་པའི་མི་བདུན་བརྒྱད་ཙམ་ཡོད་པ་
མཐོང་བྱུང་། མི་ལ་ལ་ཕ་བོང་རེའི་སྟེང་དུ་བསྡད་ཅིང་ཁ་ཤས་སྤང་ཁུད་དུ་ཉལ་འདུག
འགའ་ཞིག་ཡར་ལངས་ཏེ་སོ་ལྟ་བྱེད་པ་ལྟར་སྣང་ལ། ཁོ་ཚོའི་ཞོན་རྟ་དག་ཉེ་འཁོར་གྱི་རྩྭ་
ལ་གཡེང་ནས་ཡོད། ཀོ་ལོམ་པཱས་ཁོར་སི་ཁཱའི་མི་རྣམས་ཕྱི་ལ་འགྲོ་སྐབས་ངེས་པར་དུ་
འཁྱེར་བའི་ཀོ་ཁུག་ལས་རྒྱང་ཤེལ་བླངས་ཏེ་ཁོ་ཚོར་ཞིབ་ལྟ་ཐེངས་གཅིག་བྱས།
“འུ་ཅག་གི་མི་རེད།” མོའི་གདོང་ལ་སྤྲོ་ཉམས་ཀྱིས་ཁེངས་ཏེ “ཕི་ཡེ་རུའུ་སིའོ
(Pieruccio)ཡིས་ཡག་པོ་བསྒྲུབས་འདུག” ཅེས་འུར་བརྒྱབ།
“སུ་ཞིག་རེད།” ཨོར་སོས་དེ་ལྟར་དྲིས།
“འུ་ཅག་གི་ཕྱུགས་རྫི་རྣམས་རེད།” མོས་འདི་ལྟར་ལན་བཏབ། “ཁ་ཉིན་དགོང་
མོར། ངས་ཕི་ཡེ་རུའུ་སིའོ་ལ་ཕྱུགས་རྫི་འདི་རྣམས་བསྡུ་རུ་བཅུག་སྟེ་ཁྱོད་རང་ཁྱིམ་དུ་སྲུང་
སྐྱེལ་བྱེད་དགོས་ཞེས་ལབ་པ་ཡིན། ཁྱོད་རང་ཕི་ཡེ་འྀ་ར་ནེ་ར་ལ་འགྲོ་སྐབས་སྐུ་སྲུང་བ་
མེད་ན་ག་ལ་འགྲིག ད་དུང་བྷ་རི་སི་ཎི་ཕ་བུ་རྣམས་ཀྱིས་ལས་ཅི་ཡང་བསྒྲུབ་སྲིད་པ་ཁྱོད་
ཀྱིས་ཤེས་དགོས།"
“ཀོ་ལོམ་པཱ།” ཨོར་སོས་གཟབ་ནན་གྱི་ངང་ནས་འདི་ལྟར་སྨྲས། “ངས་ཁྱོད་ལ་
ཐེངས་མང་པོར་བཤད་ཟིན། ད་ནས་བཟུང་ངའི་གམ་དུ་བྷ་རི་སི་ཎིའི་སྐོར་དང་གཞི་
འཛིན་ས་ཅི་ཡང་མེད་པའི་འོལ་ཚོད་ཀྱི་གཏམ་དེ་དག་མི་སྨྲ་བར་མཁྱེན། ངས་ལས་མེད་
འཁྱམ་མྱུལ་བྱེད་མཁན་འདི་དག་རྗེས་སུ་འཁྲིད་རྒྱུ་མིན་ཏེ། ཀུན་གྱིས་འཕྱ་སྨོད་བྱེད་པའི་
རྒྱུ་རུ་འགྱུར་ངེས། ཁྱེད་ཀྱིས་ང་ལའང་མི་བཤད་པར་ཁོ་ཚོ་བསྡུ་རུབ་བྱས་པ་ནི་ཡིད་ཕངས་
པ་ཞིག་རེད།”
“ངའི་ཨ་ཇོ་ལགས། ཁྱེད་ཀྱིས་ཕ་ཡུལ་གྱི་གནས་བབ་བརྗེད་སོང་ངམ། སྣང་མེད་
ཧོལ་རྒྱུག་བྱས་ཚེ་ཉེན་ཁ་འབྱུང་ངེས། ང་ལ་ཁྱེད་རང་སྲུང་སྐྱོབ་བྱེད་པའི་འགན་འཁྲི་ཡོད་
པས་ངས་འདི་ལྟར་མི་སྒྲུབ་ཐབས་མེད་རེད།”
སྐབས་དེར་ཕྱུགས་རྫི་རྣམས་ཀྱིས་ཐག་རིང་ནས་ཁོ་གཉིས་མཐོང་མ་ཐག་དེ་འཕྲལ་དུ་
རྟ་ལ་ཞོན་ཏེ་བྱ་འཕུར་བ་ལྟར་ཁོ་གཉིས་བསུ་རུ་སླེབས་བྱུང་།
“ཨོར་སཾ·ཨན་ཏོན་ཁྲི་ལོར་ཤོག” སྨ་ར་སེ་བོར་གྱུར་ཅིང་ལུས་ཕུང་བཀན་མོ་ཅན་
གྱི་རྒན་པོ་ཞིག་གིས་དེ་ལྟར་སྐད་བརྒྱབ། ཚ་བ་ཆེ་ནའང་ཁོས་ད་རུང་རླུང་ཞྭ་ཅན་གྱི་བེར་
གོས་ཤིག་གྱོན་ཡོད་ཅིང་། ཁོར་སི་ཁཱའི་སྣམ་བུས་བཟོས་པ་ཞིག་ཡིན་པས་རང་ཉིད་ཀྱི་འཚོ་
བྱའི་ལུག་རྒྱབ་ཀྱི་བལ་ལས་ཀྱང་མཐུག་པ་འདྲ། ཁོ་ན་རེ། “ཁོའི་ཨ་ཕ་དང་ཨ་ན་མ་ན་
ཡིན་འདུག་ལ།དེ་ལས་ཀྱང་གཟུགས་རིང་ཞིང་བརྗིད་ཆེ་བ་ཞིག་རེད། ཅི་འདྲའི་མེ་མདའ་
རྫིག་པོ་ཞིག ཀུན་གྱིས་ཡིད་སྨོན་བྱེད་ངེས། ཨོར་སྀ•ཨན་ཏོན།”
‘ཨོར་སྀ·ཨན་ཏོན་ཁྲི་ལོར་ཤོག” ཕྱུགས་རྫི་རྣམས་ཀྱིས་མགྲིན་གཅིག་ཏུ་འདི་སྐད་
སྨྲས། “ཁྱེད་རང་མཐའ་མཇུག་ཡོང་ངེས་པ་ང་ཚོས་ཤེས་ཡོད།”
“ཨེ། ཨོར་སྀ ཨན་ཏོན།” ཤ་མདངས་སོ་ཕག་ལྟ་བུའི་ཕོ་རྒོད་སྟོབས་ལྡན་ཞིག་གིས
འདི་ལྟར་བཤད། “གལ་ཏེ་ཁྱོད་ཀྱི་ཨ་ཕ་ད་རུང་བཞུགས་ཡོད་ཚེ་ཁོ་ཡང་བསུ་རུ་ཡོང་སྲིད།
ཁོ་ཅི་འདྲ་ཞིག་དགའ་བར་འགྱུར་བ་ལ་ཨང་། དེ་འདྲའི་མི་ཡ་རབས་ཤིག གལ་ཏེ་ཁོས་ང་
ལ་ཡིད་ཆེས་བྱས་ཏེ་ཌྷིའུ་དི་སེའི་དོན་དེ་ང་ལ་སྤྲད་ཡོད་ཚེ། དེ་རིང་ཁྱོད་ཀྱིས་ཁོ་རང་མཐོང་
ཐུབ་ངེས…………ཁོ་ནི་དངོས་གནས་མི་ཡ་རབས་ཤིག་ཡིན་ཨང་། ཡིད་སྐྱོ་བ་ཞིག་ནི་ཁོས་
དང་ཐོག་ངའི་ཁ་ལ་མ་ཉན་པ་རེད། ད་ནི་ངའི་སྐད་ཆ་དོན་དང་ལྡན་པར་ཤེས་ན་འགྲིག”
“སྐྱོན་མི་འདུག སྐྱོན་མི་འདུག” རྒན་པོ་དེ་ན་རེ། “བྷིའུ་དི་སེས་སྒུགས་ལ་སྡོད།
66 ཨོར་སཾ•ཨན་ཏོན་ཁྲི་ལོར་ཤོག” འབོད་སྐད་འདི་དང་ལྷན་དུ་ཁོ་ཚོས་གནམ་ལ་
གཏད་ནས་མེ་མདའ་ཐེངས་བཅུ་ལྷག་བརྒྱབ།
སྐྱ་མི་དེ་དག་གིས་གཏམ་སྣ་ཚོགས་སྨྲ་བཞིན་འཚང་ཀ་ཤིག་ཤིག་ཨོར་སོར་ལག་
འཇུ་བྱས་པ་དང་། ཨོར་སོ་མི་མང་གི་དཀྱིལ་དུ་བསྐོར་བ་ན་སེམས་མི་སྐྱིད་པར་གྱུར་ལ་
སྐད་ཆ་སྨྲས་ཀྱང་ཁོ་ཚོས་ཐོས་ཀྱིན་མི་འདུག མཐར་མངའ་འོག་གི་དམག་མི་རྣམས་
ལ་བཀའ་བཀྱོན་གནང་བ་དང་ཉེས་ཆད་སྒྲོག་པའི་སྔོན་ཆད་ཀྱི་ངང་ཚུལ་བཟུང་སྟེ་འདི་
སྐད་སྨྲས། “གྲོགས་པོ་རྣམ་པ། ཁྱོད་ཚོས་ང་དང་ངའི་ཨ་ཕར་བཅངས་པའི་ལྷག་བསམ་ལ་
བཀའ་དྲིན་ཞུ། ཡིན་ནའང་ང་ལ་མི་གཞན་གྱིས་བློ་འདོན་མི་དགོས་ལ་དེའི་རེ་འདོད་ཀྱང་
མེད། ངས་ཇི་ལྟར་བསྒྲུབ་དགོས་པ་ཤེས་ཡོད།"
“ཁོས་བཤད་པ་དངོས་གནས་རེད། དངོས་གནས་རེད།” ཕྱུགས་རྫི་རྣམས་ཀྱིས་
འདི་ལྟར་འུར་བརྒྱབ། “ཁྱོས་ཀྱིས་ཤེས་སྲིད། དོན་གང་ཞིག་ལ་ཐུག་ཀྱང་ང་ཚོ་ཡོད།”
“རེད། ངས་ཤེས་ཡོད། ཡིན་ཡང་ད་ལྟ་ང་ལ་སུ་ཞིག་གིས་ཀྱང་རོགས་རམ་བྱེད་མི་
དགོས་ལ། ངེད་ཚང་ལ་ཉེན་ཁའང་མེད། ཁྱོད་ཚོ་ཕྱིར་སོ་སོའི་ལུག་ཁྱུ་འཚོ་རུ་སོང་། ངས་
ཕི་ཡེ་འྀ་ར་ནེ་ར་ལ་འགྲོ་སའི་ལམ་གང་ཡིན་པ་ཤེས་པས་ལམ་པའང་མི་དགོས།”
“ཨོར་སཾ-ཨན་ཏོན། སེམས་ཁྲལ་བྱེད་མི་དགོས།” རྒན་པོ་དེ་ན་རེ། “དེ་རིང་ཁོ་ཚོ་
ཕྱི་ལ་ཡོང་མི་ཕོད། བྱི་ལ་ཕྱིར་ཡོང་ཚེ་བྱི་བ་ཁུང་དུ་འཛུལ་ངེས།”
“ཁྱོད་ནི་དངོས་གནས་བྱི་ལ་ཞིག་དང་འདྲ་འདུག སྨ་ར་དཀར་པོ་ཅན་གྱི་རྒན་པོ།”
ཨོར་སོ་ན་རེ། “ཁྱོད་ཀྱི་མིང་ལ་ཅི་ཟེར།"
“ཅི་རེད། ཁྱོད་ཀྱིས་ང་ངོ་མི་ཤེས་པ་རེད་དམ། ཨོར་སཾ•ཨན་ཏོན།ཁྱོད་རང་ཆུང་དུས་
ངས་རྒྱུན་པར་མི་ལ་སོ་འདེབས་པའི་དྲེའུ་དེའི་འཕོངས་ལ་བསྐྱོན་ནས་སོང་བ་ཡིན། ཁྱོད་
ཀྱིས་ཕཱོ་ལོ་གྷྀ་རི་ཧྥུ(Polo Griffo)མི་ཤེས་སམ། ཁྱོད་ཀྱིས་ལྟོས་དང་། ང་ནི་ཏེལ་ལ“རེབ་བྷི་
ཡ་ཚང་ལ་ལྷག་བསམ་རྣམ་དག་ཡིན་པའི་མི་བཟང་པོ་ཞིག་ཡིན། གལ་ཏེ་ཁྱོད་ཀྱིས་སྐད་
ཆ་གཅིག་བཤད་པའམ་ཁྱོད་ཀྱི་མེ་མདའ་དེས་ཁ་གཅིག་གྲག་པ་ཡིན་ན། དེའི་བདག་པོ་ལྟ་
བུའི་ངའི་མེ་མདའ་ཐུང་ངུ་རྙིང་བ་འདིས་ཁ་མི་གྲག་པ་མི་སྲིད། ཨོར་སྀ•ཨན་ཏོན། ང་ལ་
ཡིད་ཆེས་བྱོས་དང་།”
“ཆོག་གི ཆོག་གི འོན་ཀྱང་ད་ལྟ་ཁྱོད་ཚོ་དང་མཉམ་དུ་འགྲོ་མི་དགོས། དཀོན་
མཆོག་མཁྱེན། ངེད་གཉིས་ལ་ལམ་ཕྱེས་ཤིག”
མཐར་ཕྱུགས་རྫི་རྣམས་བྱ་འཕུར་བ་ལྟར་སྡེ་བའི་ཕྱོགས་སུ་བརྒྱུགས་སོང་། འོན་ཀྱང་
སྐབས་རེར་ས་བབ་མཐོ་ས་དག་ཏུ་དགྱེ་ཙམ་བྱེད་པ་ནི་ཕལ་ཆེར་འཇབ་སྒུག་བྱེད་མཁན་
ཡོད་མེད་ལ་རྟོག་ཞིབ་བྱེད་པ་འདྲ་ཞིང་། དགོས་གལ་ལ་ཐུག་ཚེ་རོགས་རམ་བྱེད་བདེ་བར་
དམིགས་ཏེ་ཐོག་མཐའ་བར་གསུམ་དུ་ཨོར་སོ་མིང་སྲིང་གཉིས་དང་རིང་དུ་མི་འབྲལ། ཕཱོ་
ལོ་གྷཾ་རི་ཧྥུ་ཡིས་གཞན་རྣམས་ལ་འདི་ལྟར་བཤད། “ངས་ཁོའི་བསམ་ཚུལ་རྟོགས་ཐུབ།
ངས་ཁོའི་བསམ་ཚུལ་རྟོགས་ཐུབ། ཁོས་བསྒྲུབ་འདོད་པ་གང་དེ་ཁ་ནས་མི་སྨྲ་མོད་བསྒྲུབ་
སྲིད་པ་ཁོ་ཐག་ཡིན། ཁོའི་ཕ་རྒན་དང་གཅིག་པ་གཅིག་རྐྱང་རེད། རེད་ཡ། ཁྱོད་ཀྱིས་མི་སུ་
ལའང་སྡང་སེམས་མི་སྐྱེ་ཟེར་བ་ནི་ཁ་ཞེ་མི་མཐུན་པ་རེད། ཧ་ཅང་བཟང་། ངས་བལྟས་ན་
སྡེ་དཔོན་གྱི་པགས་པ་ཤིང་ཏ་ལེ་ཞིག་གི་རིན་ཐང་ཡང་མེད་ལ། ཟླ་གཅིག་མི་འགོར་བར་
པགས་པ་དེ་ཀོ་ཁུག་བཟོ་བྱེད་ཅིག་ཀྱང་ཡོད་མི་སྲིད།”
མྱུལ་ཞིབ་དམག་མི་འདི་དག་གིས་སྣ་དྲངས་ཏེ་ཏེལ་ལ“རེབ་བྷི་ཡའི་གདུང་རྒྱུད་སྡེ་
བའི་ནང་དུ་སོང་ཞིང་། ཁོའི་མེས་པོ་བཅུ་དཔོན་གྱི་གཞིས་ཀར་སླེབས། ཡུན་རིང་པོར་མགོ་
ཁྲིད་མེད་པའི་རེབ་བྷི་ཡའི་ཁྱིམ་རྒྱུད་ཀྱི་མི་རྣམས་གཅིག་ཏུ་རུབ་སྟེ་བསུ་མ་བྱས་པ་དང་།
ཕར་ཚུར་གང་ལའང་མི་གཏོགས་པའི་སྡེ་མི་རྣམས་ནི་སྒོ་ཁར་འགྲེང་སྟེ་ཁོ་རང་བགྲོད་པར་
ལྟ་ཞིང་། བྷ་རི་སི་ཎིའི་ཁྱིམ་རྒྱུད་ཀྱི་མི་རྣམས་ནང་དུ་བསྡད་དེ་སྒེའུ་ཡོལ་གྱི་ཧྲག་བར་ནས
ཕྱི་ལ་བལྟས།
ཁོར་སི་ཁཱའི་སྡེ་བ་དག་གི་བཟོ་སྐྲུན་ནི་གྲལ་འགྲིག་པོ་མེད་ལ། གླིང་ཕྲན་ཡོངས་སུ་
སྐུ་ཞབས་མར་བྷོ་ཧྥུ(Marboeuf)'ཡིས་འཛུགས་སྐྲུན་བྱས་པའི་གྲོང་ཁྱེར་ཁར་གྷེ་སྀ་ཁོ་
ནར་ད་གཟོད་སྲང་ལམ་ལྟ་རིན་ཡོད་པ་ཞིག་འདུག་ཅིང་། ཕི་ཡེ་ཤྀ་ར་ནེ་ར་ཡང་དེ་ལས་མ་
འདས་པར་ཁང་ཁྱིམ་དག་ནི་གྲལ་མི་འགྲིག་པར་གང་སར་བཀྲམ་ཏེ་རི་ཆུང་ཆུང་ཞིག་གི་
སྟེང་དུ་ཆགས་ཡོད་ལ། ཡང་ན་དེའུ་འབུར་ཞིག་གི་ངོས་བདེ་ས་རུ་ཆགས་ཡོད་ཅེས་བཤད་
ཀྱང་ཆོག སྡེ་བའི་དཀྱིལ་དབུས་སུ་བེ་ཤིང་གི་སྡོང་བོ་གྲིབ་བསིལ་གྱིས་ཕྱོགས་ཀུན་ཁེབས་
པ་ཞིག་ཡོད་ཅིང་། དེའི་འགྲམ་གྱི་འཛེང་རྡོ་གཏུབ་ནས་བཟོས་པའི་གཞོང་པ་དེར་ཤིང་
སྦུབས་ཤིག་གིས་ཉེ་འཁོར་གྱི་ཆུ་དྲངས་ཡོད། ཐུན་མོང་གི་རྡོ་གཞོང་འདི་ནི་ཏེལ་ལ•རེབ་
བྷི་ཡ་ཚང་དང་བྷ་རི་སི་ཎི་ཚང་གཉིས་ཀྱིས་མ་རྩ་བཏང་ནས་བསྐྲུན་པ་ཡིན། འོན་ཀྱང་
ཁྱེད་ཀྱིས་འདི་ནི་ཁྱིམ་རྒྱུད་གཉིས་ཀའི་མཐུན་ལམ་གྱི་དན་རྟགས་ཤིག་ཡིན་པར་འདོད་ཚེ།
ཁྱེད་རང་འཕྱུགས་སོང་། དེ་ལས་ལྡོག་སྟེ་ཁྱིམ་རྒྱུད་གཉིས་ཀས་ཕན་ཚུན་ཕྲག་དོག་བྱས་
པའི་བསྐྱེད་འབྲས་ཤིག་ཡིན། དང་ཐོག་མདའ་དཔོན་ཏེལ་ལ“རེབ་བྷི་ཡས་དངུལ་ཉུང་ཙམ་
བཏོན་ཏེ་སྡེ་བའི་གྲོས་ཚོགས་ལ་ཆུ་རྫིང་བཟོ་བའི་ཞལ་འདེབས་སུ་ཕུལ། དེ་ནས་ཁྲིམས་
རྩོད་པ་བྷ་རི་སི་ཎིས་ཀྱང་གྲངས་ཀ་དེ་མཚུངས་ཀྱི་ཞལ་འདེབས་ཕུལ། ཁྱིམ་རྒྱུད་གཉིས་
ཀྱིས་གཏོང་ཕོད་འགྲན་པས་ཕི་ཡེ་ཤྀ་ར་ནེ་ར་ལ་ཐུན་མོང་གི་ཆུ་རྫིང་ཞིག་ཡོད་པ་རེད།
གཡུ་མདོག་གི་བེ་ཤིང་དང་ཆུ་རྫིང་གི་མཐའ་འཁོར་དུ་ས་སྟོང་ཙམ་ཡོད་པ་ལ་ཐང་ཆེན་དུ་
འབོད་ཅིང་། མཚན་མོར་ལས་ཀ་མེད་པའི་མི་རྣམས་གཅིག་རྗེས་གཉིས་མཐུད་ཀྱིས་འདི་
རུ་ཡོང་སྟེ་སྐབས་རེར་ཤོག་ཤོ་རྩེ་ལ། ལོ་རེར་ཐེངས་རེར་སྤེལ་བའི་རབ་དགའི་རོལ་རྩེད་
དུས་ཆེན་སྐབས་སུ་ད་དུང་འདི་རུ་ཞབས་བྲོ་འཁྲབ་པ་ཡིན། ཐང་ཆེན་གྱི་སྣེ་གཉིས་སུ་
འཛེང་རྡོ་དང་རྡོ་གཡམ་གྱིས་བསྐྲུན་པའི་ཁང་བ་རེ་ཀྲོང་ངེར་འགྱིང་འདུག་ལ། དཔངས་
ཤིན་ཏུ་མཐོ་ནའང་ཞེང་ཆེན་པོ་མེད། ཁ་སྤྲོད་དུ་ཡོད་པའི “ལྕོག་མཁར” འདི་གཉིས་
ནི་ཏེལ་ལ•རེབ་བྷི་ཡ་ཚང་དང་བྷ་རི་སི་ཎི་ཚང་ཡིན་ལ། ཁང་བའི་བཟོ་ལྟ་དང་མཐོ་ཚད་
སོགས་གཅིག་པ་གཅིག་རྐྱང་ཡིན་པ་དེས་ཁྱིམ་ཚང་འདི་གཉིས་ཡུན་རིང་པོར་སྟག་སེང་
ཁ་སྤྲོད་ཀྱི་ཚུལ་དུ་སྟོབས་ཤུགས་ལ་མཐོ་དམན་མེད་པ་མཚོན་ཡོད།
གཅིག་བྱས་ན་ལྕོག་མཁར་ཞེས་པར་གོ་བ་ཇི་ལྟར་ལེན་དགོས་ཚུལ་གསལ་བཤད་
ཅིག་བྱེད་དགོས་ཏེ། དེ་ནི་དབྱིབས་གྲུ་བཞི་ཅན་གྱི་བཟོ་སྐྲུན་ཞིག་ཡིན་ཞིང་དཔངས་ལ་ཁྲུ་
བཞི་བཅུ་ཡོད། གལ་སྲིད་རྒྱལ་ཁབ་གཞན་དུ་ཡོད་ཚེ་འདི་ལ་ཐད་ཀར་བྱ་ཚང་དུ་འབོད་
སྲིད། སྒོ་ཧ་ཅང་དོག་ལ་ས་ངོས་ལས་མཐོ་ཚད་ཁྲུ་བདུན་ཡོད་ཅིང་། འཛེག་སྐས་ཤིན་ཏུ་
གཟར་བོ་ཞིག་ལ་འཛེག་དགོས། སྒོའི་སྟེང་ཕྱོགས་སུ་སྒེའུ་ཁུང་ཞིག་ཡོད་པ་དེ་རུ་ཉི་ཁྱམས་
ལྟ་བུ་ཞིག་ཡོད། དེའི་གཤམ་དུ་ཁུང་བུ་འགའ་བརྟོལ་བ་ནི་སོ་ཁུང་ལྟར་སྣང་ལ། གལ་ཏེ་མ་
བོས་མགྲོན་པོ་ཞིག་གིས་ཚུར་རྒོལ་བྱས་ཚེ། སྟེང་ཕྱོགས་ནས་ཕ་རོལ་པོ་བཀུམ་ཐུབ་པར་
མ་ཟད་རང་ཉིད་ལ་སྐྱོན་ཅི་ཡང་འབྱུང་མི་སྲིད། སྒོ་དང་སྒེའུ་ཁུང་གཉིས་ཀྱི་བར་དུ་ཞིབ་
ཚགས་མིན་པའི་ཕུབ་རྟགས་གཉིས་བརྐོས་ཡོད། དེའི་ནང་གི་གཅིག་ནི་གྷེ་ནོ་ཨའི་རྒྱ་གྲམ་
གྱི་རྟགས་ཤིག་ཡིན་ལ་ད་ལྟ་གོག་འདུག་པས་གནའ་རྫས་རྟོག་དཔྱོད་པས་མ་གཏོགས་ངོས་
འཛིན་པ་དཀའ། ཅིག་ཤོས་སུ་ལྕོག་མཁར་གྱི་བདག་པོ་གང་དེའི་རིགས་རུས་ཀྱི་རྟགས་བཀོད་
ཡོད། ད་དུང་ཕུབ་རྟགས་དང་སྒེའུ་ཁུང་ཁ་ཡི་མདེའུ་ཤུལ་དེ་དག་ཀྱང་རྒྱན་ཆ་ཞིག་གི་ཚུལ་
དུ་སྣང་ལ། འདི་དག་མཐོང་ཚེ་ཁྱེད་ཀྱིས་དུས་རབས་བར་མའི་ཁོར་སི་ཁཱའི་གཞིས་ཀ་ནི་
ཅི་འདྲ་ཞིག་ཡིན་པ་རྟོགས་ཡོང་། ངས་ད་དུང་སྐད་ཆ་ཞིག་བརྗེད་འདུག སྡོད་ཁང་དང་
ལྕོག་ཁང་གཉིས་འབྲེལ་འདུག་ལ་དེའི་ནང་ཕྱོགས་སུ་སྤྱིར་བཏང་རྡོ་ལམ་གྱིས་སྦྲེལ་ཡོད།
ཏེལ་ལ·རེབ་བྷི་ཡ་ཚང་གི་ལྕོག་མཁར་དང་སྡོད་ཁང་ནི་ཕི་ཡེ་ཤྀ་ར་ནེ་རའི་ཐང་ཆེན་
གྱི་བྱང་དུ་ཆགས་ཡོད་ཅིང་བྷ་རི་སི་ཎི་ཚང་ནི་ལྷོ་རུ་གནས་ཡོད། བྱང་གི་ལྕོག་མཁར་ནས་
ཆུ་རྫིང་གི་བར་ནི་ཏེལ་ལ•རེབ་བྷི་ཡ་ཚང་འཆམ་འཆམ་དུ་འགྲོ་ས་དང་། ཕར་ཕྱོགས་ཀྱི་
ཐང་ནི་བྷ་རི་སི་ཎི་ཚང་འཆམ་འཆམ་དུ་འགྲོ་ས་ཡིན། དེ་ནི་ཡིག་ཐོག་ཏུ་མ་འཁོད་པའི་
སྒྲིག་སྲོལ་ཞིག་ཏུ་ཆགས་ཡོད་པ་རེད། མདའ་དཔོན་གྱི་ཆུང་མ་ཚེ་ལས་འདས་པ་ནས་
བཟུང་། ཁྱིམ་རྒྱུད་འདི་གཉིས་ཀྱི་མི་རྣམས་ཕ་རོལ་པོའི་ས་ཁོངས་སུ་འགྲོ་བ་གཏན་ནས་
མེད། ཨོར་སོས་ལམ་མི་བསྐོར་ཕྱིར་ཐད་ཀར་སྡེ་དཔོན་ཚང་གི་སྒོ་འགྲམ་ནས་བགྲོད་པར་
འདོད། འོན་ཀྱང་ཁོའི་གཅུང་མོས་འཕྲལ་དུ་ཁོ་ལ་གསལ་འདེབས་བྱས་ཏེ། ལམ་གཞན་
ཞིག་ཏུ་སོང་ཆོག་པས་ཐང་ཆེན་བརྒྱུད་མི་དགོས་པར་ཁྱིམ་ལ་ལོག་ཐུབ་ཅེས་སྨྲས།
“ཅིའི་ཕྱིར་དེ་འདྲའི་དཀའ་ལས་ཤིག་མྱང་དགོས། ཐང་ཆེན་ནི་ཐུན་མོང་ལ་དབང་
བ་མ་ཡིན་ནམ།" ཨོར་སོས་དེ་ལྟར་བཤད་ཅིང་རྟ་ལ་ཡོབ་ཀྱིས་བརྡུངས་ཏེ་བསྐུལ།
“དཔའ་སྙིང་ཆེ་བ་ལ།” ཀོ་ལོམ་པཱས་ཁ་རོག་གེར་འདི་ལྟར་བཤད། “ཨ་ཕ། ཁྱེད་ཀྱི་
ཤ་འཁོན་གླན་ཐུབ་པར་ཐེ་ཚོམ་བྱེད་མི་དགོས།"
ཐང་ཆེན་དུ་སླེབས་པ་ན། ཀོ་ལོམ་པཱ་གཅེན་པོ་དང་བྷ་རི་སི་ཎི་ཚང་གི་བར་དུ་སོང་
ཞིང་མིག་ཟུང་གིས་དགྲ་བོ་ཚང་གི་སྒེའུ་ཁུང་ལ་ཅེར་བ་ན། སྒེའུ་ཁུང་དེ་དག་ལ་ཉེ་ཆར་ར་
སྐྱོར་བརྒྱབ་ཅིང་སོ་ཁུང་ཡང་བརྟོལ་འདུག་པ་མཐོང་། སོ་ཁུང་ཞེས་པ་ནི་ཤིང་མཐུག་པོས་
སྒེའུ་ཁུང་བཅད་རྗེས་དེའི་སྟེང་བུ་ག་བརྟོལ་ཏེ་མདའ་ཁུང་དུ་བཟོས་པ་ཞིག་ཡིན། གལ་ཏེ་
མི་གཞན་གྱིས་ཚུར་རྒོལ་བྱེད་པར་སྐྲག་ཚེ་ཁ་བཅད་པའི་སྒེའུ་ཁུང་གི་ཕག་ཏུ་ཡིབ་པ་ཡིན་
ལ། ད་དུང་སོ་ཁུང་ལས་བཙན་འཛུལ་པར་མེ་མདས་བརྒྱབ་ཆོག་པ་ཡིན།
“སྡར་མ།” ཀོ་ལོམ་པཱ་ན་རེ། “ ཨ་ཇོ། ཁྱོད་ཀྱིས་ལྟོས་དང་། ཁོ་ཚོས་འགོག་སྲུང་བྱས་
ཏེ་གབ་འདུག ནམ་ཞིག་ཁོ་རང་ཕྱི་ལ་ཡོང་ངེས།
ཨོར་སོ་ཐང་ཆེན་གྱི་ལྷོ་ཕྱོགས་སུ་མངོན་པ་ན། ཕི་ཡེ་འྀ་ར་ནེ་ར་ཡོངས་སུ་གྲགས་འགུལ་
བསླངས་ཏེ་ཧ་ལམ་ཞུམ་པ་མེད་པའི་དཔའ་སྙིང་གི་མངོན་སྟངས་ཤིག་ཏུ་ངོས་འཛིན་བྱས། ས་
སྲོད་ཀྱི་དུས་སུ། ལྗང་མདོག་གི་བེ་ཤིང་འོག་ལ་འདུས་པའི་ཕྱོགས་གང་དུའང་མི་གཏོགས་
པའི་སྡེ་མི་རྣམས་ཀྱིས་དོན་འདི་ལ་གཏམ་གླེང་སྣ་ཚོགས་སྤེལ་གྱིན་ཡོད་ལ། མི་ལ་ལས་
འདི་ལྟར་བཤད། “སྟབས་ལེགས་ཏེ་བྷ་རི་སི་ཎི་ཚང་གི་བུ་གཉིས་ཕྱིར་སླེབས་མི་འདུག ཁོ་
གཉིས་ནི་ཁྲིམས་རྩོད་པའི་ལས་ཀ་གཉེར་མཁན་ཏེ་རང་ཉིད་ཀྱི་ཨ་ཕ་ལྟ་བུའི་བཟོད་པ་ཅན་
ཞིག་མིན་པས། རང་ཕྱོགས་ཀྱི་ས་ཁོངས་སུ་དགྲ་བོས་རྡོག་པས་མནན་ཚེ་རང་དགར་འཇོག་
ག་ལ་སྲིད།” “ཨ་རོགས་ཚོ། ཁྱོད་ཚོས་ངའི་དེ་རིང་གི་སྐད་ཆ་འདི་སེམས་ལ་ཟུངས།” སྡེ་
བའི་ནང་གི་བརྟག་དཔྱད་ལ་ཤིན་ཏུ་མཁས་པའི་བགྲེས་སོང་དེས་ཚིག་མཚམས་བཅད་དེ་
འདི་སྐད་སྨྲས། “དེ་རིང་ཀོ་ལོམ་པཱའི་ངོ་མདངས་ལ་བརྟགས་ན་མོའི་སེམས་སུ་སྔ་མོ་ནས་
འཆར་གཞི་ཞིག་གཏན་ཁེལ་བྱས་ཟིན་པ་ཤེས་ཐུབ་ལ། ངས་མཁའ་དབུགས་སུ་མེ་རྫས་ཀྱི་དྲི་
མས་ཁྱབ་ཡོད་པ་ཚོར་བྱུང་། མི་འགྱངས་པར་ཕི་ཡེ་ཡྀ་ར་ནེ་རའི་ཤ་ཁང་དུ་གོང་སླ་མོའི་སྒོ་
ནས་ཤ་ཕྱིར་འཚོང་བྱེད་རྒྱུ་རེད།”
བཅུ།
ཨོར་སོ་ཆུང་དུས་ནས་ཨ་ཕ་དང་ཁ་བྲལ་བ་ཡིན་པས་ཨ་ཕར་རྒྱུས་མངའ་ལེན་ཁོམ་
ཡང་མ་བྱུང་། ལོ་བཅོ་ལྔའི་སྐབས་སུ། ཁོ་རང་ཕི་ཡེ་ཡྀ་ར་ནེ་ར་ནས་གྲོང་ཁྱེར་ཕི་ས་ལ་སློབ་
གྲྭར་སོང་བ་དང་ཕྱིས་སུ་དམག་དོན་སློབ་གྲྭར་ཞུགས། སྐབས་ཐོག་དེར་ཁོའི་ཨ་ཕ་ཏྟིའོ་
ཧྥུ་སིའོ་ཡིས་བཙན་རྒྱལ་གྱི་དར་ཆ་དགུང་ལ་འཕྱར་ཏེ་ཡོ་རོབ་གླིང་གི་ག་ས་གང་དུ་གཡུལ་
འགྱེད་བྱེད་བཞིན་ཡོད་པས། སྐམ་ས་ཆེན་མོར་ཨོར་སོས་ཁོ་རང་མཐོང་བའི་གོ་སྐབས་ཤིན་
ཏུ་ཕྲ་ཞིང་། སྤྱི་ལོ1815ལོར་ད་གཟོད་ཨ་ཕའི་བཀོད་འདོམས་འོག་གི་མདའ་ཤོག་དེར་ལས་
གནས་སྤར་ཐུབ་པ་བྱུང་། འོན་ཏེ། མདའ་དཔོན་གྱིས་དམག་མི་གཅུན་པའི་སྒྲིག་ཁྲིམས་ནི་
ནན་ཞིབ་ཆེ་་༩ལ་རང་གི་བུ་ཡང་ལོ་ན་གཞོན་པའི་དམག་དཔོན་གཞན་རྣམས་དང་གཅིག་
ཏུ་ལྟ་བས་ཤིན་ཏུ་གཟབ་ནན་རེད་ཅེས་བཤད་ཀྱང་ཆོག ཨ་ཕས་ཨོར་སོ་ལ་བཞག་པའི་
བག་ཆགས་གཉིས་མ་གཏོགས་མེད་དེ། གཅིག་ནི་ཕི་ཡེ་འྀ་ར་ནེ་རར་ཨ་ཕ་རྔོན་ལ་སོང་སྟེ་
ཕྱིར་ལོག་དུས་དམག་གྲི་ཁོའི་ལག་ཏུ་འཇོག་པ་དང་། ཁོ་ལ་མེ་མདའི་ནང་གི་མདེའུ་ལེན་དུ་
འཇུག་པའམ་ཡང་ན་ཐེངས་དང་པོར་བྱིས་པ་བསམ་མེད་ཁོ་རང་ཁྱིམ་མི་ཡོངས་དང་ལྷན་
དུ་ཅོག་ཙེའི་སྟེང་དུ་ཟས་ལ་རོལ་བར་བཅུག་པ་དེ་ཡིན། ཅིག་ཤོས་ནི་ནོར་འཁྲུལ་བཟོས་ཏེ་
བཀག་སྐྱིལ་བྱས་པ་ཡིན་ལ། རྒྱུན་པར་ཁོ་ལ་ལྡིང་དཔོན་ཏེལ་ལ“རེབ་བྷི་ཡ་ཞེས་བོས་ཏེ་འདི་
ལྟར་བཤད་ངེས།
“ལྡིང་དཔོན་ཏེལ་ལ·རེབ་བྷི་ཡ། ཁྱོད་ཉིད་རང་གི་འཐབ་ཡུལ་དེར་མ་བསྡད་པས་
ཉིན་གསུམ་ལ་བཀག་སྐྱིལ་བྱེད་དགོས།”
“ཁྱོད་ཀྱི་འཇབ་རྒོལ་དམག་དཔུང་དང་རྗེས་གྲབས་དམག་དཔུང་གི་བར་ཐག་སྤྱི་ཁྲེ་
ལྔ་ཡིས་རིང་འདུག་པས་ཉིན་ལྔ་ལ་བཀག་སྐྱིལ་བྱེད་དགོས།'
“ཁྱོད་ཀྱིས་ཆུ་ཚོད་བཅུ་གཉིས་དང་སྐར་མ་ལྔའི་སྟེང་ད་རུང་རྒྱུན་ཞྭ་གོན་ཡོད་པས་
ཉིན་བརྒྱད་དུ་བཀག་སྐྱིལ་བྱེད་དགོས།”
ཐེངས་གཅིག་ཁོ་ནར་ཕྱག་བཞི་སྡེ་བརུ་ཨ་ཕས་ཁོ་ལ་འདི་ལྟར་བཤད། “ཨོར་སོ། ཧ་
ཅང་བཟང་།འོན་ཀྱང་གཟབ་གཟབ་བྱེད་དགོས།”
ཡིན་ནའང་ཁོས་ཕི་ཡེ་འྀ་ར་ནེ་ར་ནས་དྲན་འོངས་པ་ནི་འདས་དོན་དེ་དག་མ་ཡིན་
ལ། བྱིས་དུས་ཀྱི་བག་ཆགས་ཁྲོད་ན་གནས་པའི་ས་ཆ་དང་བརྩེ་ལྡན་གྱི་ཨ་མས་སྤྱད་མྱོང་
བའི་ཁྱིམ་ཆས་དེ་དག་མཐོང་བ་ན་ཁོའི་སེམས་སུ་མངར་སྐྱུར་འདྲེས་མའི་ཚོར་བ་རབ་
དང་རིམ་པ་ཞིག་སྐྱེས་འོངས། དེ་ནས་རང་ཉིད་ཀྱི་མདུན་ལམ་རབ་རིབ་ཡིན་པ་དང་
གཅུང་མོས་རང་སེམས་མི་བདེ་བར་བཟོས་པ་སོགས་དྲན་ཞིང་། ལྷག་པར་དུ་སྲས་མོ་ནེ་
ཝིའོ་རང་ཁྱིམ་དུ་མགྲོན་ལ་ཕེབས་རྒྱུ་ཡིན་ཚུལ་དྲན་པའི་མོད་ལ། ཁོ་ཚང་གི་ཁྱིམ་འདི་
དེ་རིང་དེ་འདྲའི་གུ་དོག་ལ་དབུལ་ཞིང་ཕོངས་པ་ཞིག་ཏུ་སྣང་བས་འཚོ་བ་གཟབ་རྒྱས་ལ་
གོམས་པའི་སྲས་མོ་ཞིག་སྣེ་ལེན་བྱེད་རྒྱུ་དངོས་གནས་དཀའ་ཙམ་གདའ། གཅིག་བྱས་ན་
མོས་མཐོང་ཆུང་བྱེད་ཀྱང་སྲིད། བསམ་ཚུལ་འདི་དག་སེམས་སུ་བསྟུད་མར་ཤར་བས་ཁོ་
རང་བློ་ཕམ་དང་ཡི་ཆད་ཀྱི་ཀློང་དུ་ཚུད།
དགོང་ཟས་ལ་རོལ་སྐབས། ཁོ་རང་ཁ་དོག་ནག་པོར་གྱུར་པའི་བེ་ཤིང་གི་རྒྱབ་རྟེན་
ཁྲིའུ་ཞིག་ཏུ་བསྡད་ཅིང་།དེ་ནི་སྔོན་ཆད་བཟའ་མི་ཡོངས་ཀྱིས་ལྷན་དུ་ཟས་ལ་རོལ་སྐབས་
ཕ་རྒན་གྱི་བཞུགས་ཁྲི་ཡིན། ཐེངས་ཤིག་ལ། ཨ་ཕས་ཁོ་དང་ལྷན་དུ་སྡོད་པར་ཚམ་ཚོམ་
བྱེད་པའི་ཀོ་ལོམ་པཱའི་ངང་ཚུལ་མཐོང་བ་ན་རང་དབང་མེད་པར་གད་མོ་ཤོར་བ་རེད། ཀོ་
ལོམ་པཱས་ཟ་མ་ཟ་སྐབས་སྐད་ཆ་ཅི་ཡང་མ་བཤད་པ་དང་ཟོས་ཚར་མ་ཐག་ཡར་ལངས།
དེ་ནི་ཁོ་ལ་མཚོན་ན་ཁུར་བོ་ཞིག་རྒྱབ་ནས་གཡུག་པ་དང་འདྲ་སྟེ། ཁོའི་སེམས་ཁམས་
མ་གཞི་ནས་བདེ་ལ་འབབ་ཐབས་མེད་པ་དང་ཀོ་ལོམ་པཱར་ཡང་གོ་བསྐོན་བློ་འགུག་གི་
འཆར་གཞི་ཡོད་པས། གལ་སྲིད་མོས་ད་ལྟ་ཉིད་དུ་ངར་སློང་བྱས་ཚེ་ཁོས་བསྲན་མི་ཚུགས་
པ་ཐག་གིས་ཆོད། འོན་ཏེ། ཀོ་ལོམ་པཱས་སྐབས་འདིར་ཁོ་རང་སྡུག་ལ་མ་གཏད་པར་ཡང་
བསྐྱར་བསམ་གཞིག་བྱེད་པའི་གོ་སྐབས་ཤིག་བྱིན་པ་འདྲ། ཁོས་ལག་ཟུང་གིས་མགོ་བོ་
བསྐྱོར་ཏེ་འགུལ་ཙམ་ཡང་མི་བྱེད་པར་བསྡད་ཅིང་། ཟླ་ཕྱེད་ཙམ་གྱི་རིང་དུ་བྱུང་བའི་
འདས་དོན་དེ་དག་ལ་ཕྱིར་འདང་ཞིག་བརྒྱབ། འཇིགས་ཡེར་བ་ཞིག་ལ་མི་ཀུན་གྱིས་ཁོས་
བྷ་རི་སི་ཎི་ཚང་ཚར་གཅོད་བྱེད་པར་རེ་ཞིང་སྒུག་པ་འདྲ། ཁོའི་སེམས་སུ་ཕི་ཡེ་འྀ་ར་ནེ་
རའི་གླེང་ཕྱོགས་དེ་རང་ཉིད་ལ་མཚོན་ན་འཇིག་རྟེན་ཡོངས་སུ་གྲགས་པའི་དཔྱད་གཏམ་
ཞིག་ཏུ་ཆགས་ཡོད་པར་སྣང་། ཁོས་ངེས་པར་དུ་ཤ་འཁོན་མ་གླན་ཚེ་སྡར་མ་རུ་བརྩི་བ་
ཡིན། འོན་ཀྱང་འཁོན་ལན་འདི་སུའི་སྟེང་དུ་སློག་དགོས་སམ། བྷ་རི་སི་ཎི་ཕ་བུ་རྣམས་
ལག་དམར་ཡིན་པར་ཁོ་རང་ཡིད་ཆེས་མེད། དྲང་མོར་བཤད་ན། ཁོ་ཚང་ནི་ཁྱིམ་རྒྱུད་ཀྱི་
གྱོད་ཡ་ཡིན་མོད། འོན་ཀྱང་ཁོ་ཚོས་མི་གསོད་ནག་ཉེས་བསགས་པར་བཤད་པ་ནི་ཡུལ་
མི་རྣམས་ཀྱི་ཁུངས་ལུང་མེད་པའི་འཆལ་གཏམ་ཞིག་ཡིན་ངེས། སྐབས་ཤིག་ལ། ཁོས་
སྲས་མོ་ནེ་ཝིའོ་ཡིས་གནང་བའི་རིན་པོ་ཆེར་བལྟས་ཏེ་ལེགས་བཤད་འདི་ངག་ནས་ཡང་
ཡང་བཟློས། “འཚོ་བ་ནི་འཐབ་འཛིང་ཞིག་ཡིན ……” མཐར་ཁོས་བློ་ཐག་རྦད་ཆོད་
ཀྱིས་རང་ཉིད་ལ་འདི་ལྟར་བཤད། “ཁྱོད་ལ་ངེས་པར་དུ་རྒྱལ་ཁ་ཐོབ་སྲིད།” ཁོས་འདི་
འདྲའི་བསམ་ཚུལ་སྐྱིད་པོ་ཞིག་སེམས་སུ་འཆང་སྟེ་ཡར་ལངས་ཤིང་། གློག་སྒྲོན་ཁྱེར་ནས་
ཐོག་ཁང་གི་ཁོའི་མལ་ཁང་དུ་འགྲོ་བར་བརྩམས། གློ་བུར་དུ་ཕྱི་རོལ་ནས་མི་ཞིག་གིས་སྒོ་
བརྡུངས་བྱུང་། འོན་ཀྱང་སྐབས་འདིར་མགྲོན་པོ་སྣེ་ལེན་བྱེད་པའི་དུས་ལས་ཡོལ་ཟིན། ཀོ
ལོམ་པཱ་འཕྲལ་དུ་ཕྱི་ལ་བརྒྱུགས་ཤིང་ཁོ་ཚང་གི་གཡོག་མོའང་རྗེས་སུ་འབྲངས།
“སྐྱོན་ཡོད་པ་མ་རེད།” མོས་དེ་ལྟར་བཤད་ཞོར་དུ་སྒོ་ཆེན་འབྱེད་པར་སོང་།
འོན་ཏེ་སྒོ་མ་ཕྱེ་བའི་སྔོན་དུ་མོས་སྒོ་རྡུང་མཁན་སུ་ཡིན་ཞེས་དྲིས། “ང་ཡིན།” ཞི་
ཞིང་འཇམ་པའི་ངག་གིས་དེ་ལྟར་ལན་བཏབ་པ་ན་སྒོ་གཏན་བྱེད་ཀྱི་འཕྲེད་ཤིང་ཕར་
བླངས། ཀོ་ལོམ་པཱས་ཕལ་ཆེར་ལོ་བཅུ་ལ་སོན་པའི་བུ་མོ་ཆུང་ཆུང་ཞིག་གསོལ་ཁང་དུ་
ཁྲིད་ཡོང་། བུ་མོ་ཆུང་ཆུང་དེ་རྐང་རྗེན་ཡིན་ཞིང་གྱོན་གོས་ཧྲལ་ཧྲུལ་གྱོན་པ། མགོ་ལ་མགོ་
རས་རལ་བོ་ཞིག་དཀྲིས་པའི་འོག་ཏུ་བྱ་རོག་གི་སྒྲོ་ལྟར་ནག་པའི་སྐྲ་ཉག་འགའ་མངོན་
འདུག ལུས་པོ་རིད་ཅིང་ངོ་མདངས་སྐྱ་བོ་ཡིན་ལ། ཤ་མདོག་ཉི་མས་ཚིག་སྟེ་ནག་པོར་
གྱུར་འདུག ཡིན་ནའང་མིག་ཟུང་ལས་སྤྱང་གྲུང་གི་འོད་མདངས་འཚེར་གྱིན་ཡོད། ཨོར་
སོ་མཐོང་མ་ཐག་འཚེར་སྣང་ངང་འགྲོ་མཚམས་བཞག་སྟེ་གྲོང་གསེབ་པའི་ལུགས་ལྟར་
གུས་འདུད་ཅིག་ཞུས་པ་དང་། དེ་ནས་མོས་སྐད་དམའ་མོས་ཀོ་ལོམ་པཱར་ཅི་ཞིག་བཤད་
བཞིན་གསར་དུ་བསད་པའི་དེ་ཕོ་ཞིག་བྱིན།
“ཆི་ལི་ཎ།(Chilina) བཀའ་དྲིན་ཆེ།” ཀོ་ལོམ་པཱ་ན་རེ། “ཁྱེད་ཀྱི་ཁུ་བོར་བཀའ་
དྲིན་ཆེ། ཁོའི་སྐུ་གཟུགས་བདེ་ཐང་ཡིན་ནམ།”
“ཁོ་ཧ་ཅང་བདེ་ཐང་རེད། སྲས་མོ་ལགས། ང་ཁྱེད་ལ་འཚམས་འདྲི་ཞུ་རུ་ཡོང་བ་
ཡིན། ཁོ་ཕྱིར་ཡོང་བ་འཕྱིས་དྲགས་པས་ང་རང་སྔ་ཙམ་ནས་འདིར་ཡོང་མ་ཐུབ་པ་རེད།
ངས་ནགས་ཚལ་དུ་ཆུ་ཚོད་གསུམ་ལ་བསྒུགས་པ་ཡིན།”
“ཁྱོད་ཀྱིས་ད་དུང་དགོང་ཟས་ཀྱང་ཟོས་མེད་པར་ངེས།”
“ལོས་ཡིན། སྲས་མོ་ལགས། ཟ་ཁོམ་ཞིག་མ་བྱུང་།"
“ལམ་སང་ཁྱོད་ལ་བཟའ་རུ་འཇུག་ངེས། ཁྱོད་ཀྱི་ཁུ་བོར་ཟས་ཀྱིས་ད་དུང་འདང་
ངམ།”
“མང་པོ་མི་འདུག སྲས་མོ་ལགས། འོན་ཀྱང་ཆེས་མཁོ་བ་ནི་མེ་རྫས་རེད། ཨ་འབྲུམ་
ཤིང་འབྲས་ཀྱང་སྨིན་འདུག་པས། ད་ལྟ་ཁོ་ལ་དགོས་པ་ནི་མེ་རྫས་འབའ་ཞིག་རེད།”
“ངས་ཁྱོད་ལ་གོ་རེ་གཅིག་དང་མེ་རྫས་ཉུང་ཙམ་སྟེར། ཁྱོད་སོང་ནས་ཁོ་ལ་སྟེར་
རོགས། གྲོན་ཆུང་བྱེད་དགོས་ཞེས་ཤོད། མེ་རྫས་ཀྱི་རིན་གོང་མཐོན་པོ་རེད།”
“ཀོ་ལོམ་པཱ།” ཨོར་སོས་ཧྥ་རན་སིའི་སྐད་ཀྱིས་འདི་ལྟར་དྲིས། “ཁྱོད་ཀྱིས་སུ་ལ་
སྦྱིན་པ་གཏོང་གི་ཡོད།”
“རང་རེའི་སྡེ་བའི་ཇག་པ་ཞིག་ལ་སྟེར་བ་ཡིན།” ཀོ་ལོམ་པཱས་ཀྱང་ཧྥ་རན་སིའི་
སྐད་ཀྱིས་འདི་ལྟར་ལན་བཏབ། “བུ་མོ་ཆུང་ཆུང་འདི་ཁོའི་ཚ་མོ་རེད།”
“ཁྱོད་ཀྱིས་དེ་ལས་ཀྱང་བཟང་ཕྱོགས་སུ་སྦྱིན་པ་བཏང་ན་འགྲིག་པར་སེམས། མི་
ངན་ཞིག་ལ་མེ་རྫས་སྟེར་དོན་ཅི། ཁོ་ལ་ནག་ཉེས་གསོག་ཏུ་འཇུག་པ་ཡིན་ནམ། གལ་སྲིད་
ཡུལ་འདིའི་མི་རྣམས་ཀྱིས་ཇག་པ་རྣམས་ལ་བྱམས་དང་སྙིང་རྗེ་བསྒོམ་མེད་ཚེ། ཁོར་སི་
ཁཱའི་ཇག་པ་འདི་རྣམས་སྔ་མོ་ནས་ཤུལ་མེད་དུ་གྱུར་ཟིན།”
“རང་ཅག་གི་ཡུལ་འདིར་མི་ཆེས་ངན་པའི་རིགས་ནི་ཇག་པའི་ལས་བགྱི་མཁན་
མིན།"
“གལ་ཏེ་ཁྱོད་ལ་སྟེར་འདོད་ཡོད་ན་ཁོ་ཚོར་གོ་རེ་བྱིན་ཆོག་པ་རེད། དེ་ནི་གཞན་
སུ་ཞིག་ཡིན་ཡང་བཀག་འགོག་བྱེད་པར་མི་འོས། འོན་ཀྱང་ཁོ་ཚོར་མེ་རྫས་མཁོ་སྤྲོད་བྱེད་
པར་ང་འཐད་པ་མིན།”
“ཨ་ཇོ།” ཀོ་ལོམ་པཱས་གཟབ་ནན་གྱི་ངང་ནས་འདི་ལྟར་བཤད། “ཁྱིམ་འདིའི་
བདག་པོ་ཁྱོད་ཡིན། ཁྱིམ་འདིའི་ཡོད་ཚད་ཁྱོད་ལ་དབང་བ་རེད། འོན་ཀྱང་ངས་ཁྱོད་ལ་
བཤད། ངས་རང་ཉིད་ཀྱི་མེ་ཟཱ་རོ་བུ་མོ་འདིའི་ལག་ཏུ་བཞག་སྟེ་འཚོང་དགོས་རུང་ཇག་པ་
ཞིག་གིས་མེ་རྫས་བསླངས་པ་ལ་ངོ་ཟློག་པར་མི་འདོད། ཁོ་ལ་མེ་རྫས་མི་སྟེར་བ་ནི་ཁོ་རང་
ཉེན་རྟོག་པའི་ལག་ཏུ་སྤྲད་པ་དང་གཅིག་མཚུངས་ཡིན། ཁོས་མདེའུ་མ་གཏོགས་ད་དུང་
ཅི་ཞིག་གིས་ཁོ་ཚོར་འགོག་རྒོལ་བྱེད་དམ།”
སྐབས་འདིར་བུ་མོ་ཆུང་ཆུང་དེས་གོ་རེ་རྔམ་ཟ་བྱེད་ཞོར་བློ་རྩེ་གཅིག་སྒྲིམ་གྱིས་ཀོ་
ལོམ་པཱའི་གདོང་ལ་ལྟ་ཙམ་དང་མོའི་གཅེན་པོའི་གདོང་ལ་ལྟ་ཙམ་བྱས་ཏེ། ཁོ་གཉིས་ཀྱི་
མིག་མདངས་ལས་སྐད་ཆའི་ནང་དོན་རྟོགས་གང་ཐུབ་བྱེད་བཞིན་མཆིས།
“འོ་ན་ཁྱོད་ཀྱི་ཇག་པ་དེས་དོན་དམ་དུ་ལས་ཅི་ཞིག་བགྱིས་པ་རེད། ཁོས་ཇག་པ་བྱ་
དགོས་པའི་ནག་ཉེས་གང་ཞིག་བསགས་པ་རེད།”
“བྷྀ་རན་ཏོ་ལ་སིའོ(Brandolaccio)ཡིས་ནག་ཉེས་ཅི་ཡང་བསགས་མེད།” ཀོ་
ལོམ་པཱས་སྐད་གསང་མཐོན་པོས་འདི་ལྟར་བཤད། “ཁོ་རང་དམག་དཔུང་དུ་ཡོད་སྐབས།
ཌྷྀའོ་ཝུན•ཨོ་ཕི་ཟཱོ(Giovan Oppizo)ཡིས་ཁོའི་ཕ་རྒན་ལྐོག་གསོད་བྱས་པས། ཕྱིས་སུ་
ཁོས་ལག་དམར་དེ་བསད་པ་རེད།”
ཨོར་སོས་ཁ་ཕར་འཁོར་ཏེ་གློག་སྒྲོན་བཏེགས་ནས་ཚིག་གཅིག་ཀྱང་མི་སྨྲ་བར་ཐོག་
ཁང་དུ་འགོས་སོང་། དེ་ནས་ཀོ་ལོམ་པཱས་བུ་མོ་དེར་མེ་རྫས་དང་བཟའ་བཅའ་བྱིན་རྗེས་སྒོ་
ཁའི་མཚམས་སུ་སྐྱེལ་མ་བྱས་ཤིང་། ཡང་དང་བསྐྱར་དུ་འདི་ལྟར་བཤད། “ལྷག་པར་དུ་
ཁྱོད་ཀྱི་ཁུ་བོར་ཨོར་སོ་ལ་གཞོགས་འདེགས་ཡག་པོ་གྱིས་ཞེས་བཤད་རོགས།”
བཅུ་གཅིག
ཨོར་སོ་ཡུན་རིང་ཞིག་འགོར་རྗེས་ད་གཟོད་གཉིད་དུ་ཡུར་བ་ཡིན་པས་ཕྱི་ཉིན་
གཉིད་ལས་སད་དུས་ཤིན་ཏུ་འཕྱིས་འདུག གང་ལྟར་ཁོར་སི་ཁཱའི་རྒྱུན་སྲོལ་ནི་འདི་འདྲ་
ཞིག་རེད། ཡར་ལངས་རྗེས་མཐོང་ལམ་དུ་ཐོག་མར་སྣང་བ་ནི་དགྲ་བོ་ཚང་གི་གཞིས་ཀ་
དང་རྩིག་ངོས་སུ་གསར་དུ་བརྟོལ་བའི་སོ་ཁུང་དེ་དག་རེད། ཁོ་རང་ཐོག་ཁང་ལས་བབས་
ཏེ་གཅུང་མོ་གར་སོང་དྲིས་པ་ན། གཡོག་མོ་སེ་ཝེ་རི་ཡ(Saveria)ཡིས “མོས་གཡོས་ཁང་
དུ་མདེའུ་ལྡུག་བཞིན་ཡོད" ཅེས་ལན་བཏབ། ལྟོས་དང་། འཐབ་འཛིང་གི་འདུ་ཤེས་ནི
དུས་དང་རྣམ་པ་ཀུན་ཏུ་མོ་དང་འབྲལ་མེད་དུ་གནས་ཡོད་པ་རེད།
ཁོ་རང་གཡོས་ཁང་དུ་ཕྱིན་པ་ན། ཀོ་ལོམ་པཱའི་མཐའ་འཁོར་ནི་གསར་དུ་བླུགས་
པའི་མདེའུས་ཁེངས་ཡོད་པ་དང་། མོ་འདུག་སྟེགས་ཤིག་ཏུ་བསྡད་དེ་མདེའུའི་མཐའ་ཟུར་
གཞོག་བཞིན་ཡོད་པ་མཐོང་།
“ཁྱོད་ཀྱིས་འདི་རུ་ཅི་ཞིག་བྱེད་པ་ཡིན།” ཨོར་སོས་མོ་ལ་དེ་ལྟར་དྲིས།
“མདའ་དཔོན་གྱིས་གནང་བའི་ཁྱོད་ཀྱི་མེ་མདའ་རིང་པོ་དེར་ད་རུང་མདེའུ་འཚམ་
པོ་ཞིག་མེད།” མོས་ངག་འཇམ་པོས་འདི་ལྟར་ལན་བཏབ། “ངས་པར་ཀོང་ཚད་དང་རན་
པ་ཞིག་རྙེད་བྱུང་། ཨ་ཇོ། དེ་རིང་ངས་ཁྱོད་ལ་མདེའུ་ཉི་ཤུ་རྩ་ལྔ་བཟོ་ཐུབ་ངེས།"
“ང་ལ་དེའི་དགོས་པ་མེད། དཀོན་མཆོག་མཁྱེན།”
ཨོར་སྀ·ཨན་ཏོན་ལགས། ཁྱོད་ཀྱིས་རང་གི་ཕ་ཡུལ་དང་ཉེ་འཁོར་གྱི་མི་རྣམས་ཅི་
འདྲ་ཞིག་ཡིན་པ་བརྗེད་སོང་ངམ། གཞན་གྱིས་ཅི་བྱ་གཏོལ་མེད་དུ་བཏང་བ་ཞིག་བྱ་མི་
རུང་ངོ་།།”
“གལ་སྲིད་ངས་བརྗེད་ཟིན་པའི་དབང་དུ་བཏང་ནའང་ཁྱོད་ཀྱིས་དེ་མ་ཐག་ང་ལ་
གསལ་འདེབས་བྱེད་པ་མིན་ནམ། ངས་ཁྱོད་ལ་འདྲི། ཉིན་འགའི་སྔོན་ལ་འདིར་སྒམ་ཞིག་
འབྱོར་སོང་ངམ།"
“འབྱོར་སོང་། ཨ་ཇོ། ངས་དེ་ཡར་བཀྱགས་ནས་ཁྱོད་ཀྱི་ཁང་བའི་ནང་དུ་སྐྱེལ་
དགོས་སམ།”
“ཁྱོད་ཀྱིས་དེ་ཡར་འགྱོག་ཐུབ་བམ། ཁྱོད་ཀྱིས་དེ་སྣུར་ཙམ་ཡང་བྱེད་མི་ཐུབ..
འདི་ན་དེ་སྣུར་བའི་སྐྱེས་པ་ཞིག་མེད་དམ།”
“ང་ནི་ཁྱོད་ཀྱི་བློ་ཡུལ་ལ་ཤར་བ་དེ་འདྲའི་ཉམ་ཆུང་ཞིག་ག་ལ་ཡིན།” ཀོ་ལོམ་
པཱས་དེ་ལྟར་བཤད་ཞོར་དུ། ཕུ་ཐུང་ཡར་བརྫེས་ཏེ་མུ་ཏིག་ལྟར་མཁྲང་ཞིང་གཡང་ཊི་བཞིན
འཇམ་པའི་ལག་ངར་མངོན་བྱུང་ལ། ཤིན་ཏུ་ཕྲ་བར་སྣང་མོད་སྟོབས་ཤུགས་ལྷག་ཏུ་ཆེ་
བའི་ཉམས་ཤིག་ཀྱང་མངོན་ཡོད།
“ཝེ། སེ་ཝེ་རི་ཡ།" མོས་གཡོག་མོར་འདི་ལྟར་བཤད། “ང་ལ་རོགས་ཤིག་བྱོས།"
ཨོར་སོས་མོ་ལ་རོགས་རམ་བྱེད་པར་འདོད་པའི་མོད་ལ། མོ་གཅིག་པུས་ལྗིད་ཏིག་
ཏིག་གི་སྒམ་དེ་ཡར་བཀྱགས་བྱུང་།
“སྙིང་ཉེ་བའི་ཀོ་ལོམ་པཱ། སྒམ་འདིའི་ནང་དུ་ཁྱོད་ལ་འབུལ་རྒྱུའི་དངོས་པོ་འགའ་
ཡོད། ལེགས་སྐྱེས་རྩ་ཆེན་ཞིག་མིན་པས་དགོངས་འགལ་མེད་པར་ཞུ། དམག་ཁོངས་ནས་
ཕྱིར་ལོག་པའི་ལྡིང་དཔོན་ཞིག་ལ་དངུལ་ཁུག་མཐུག་པོ་ཅན་ཞིག་གང་ན་ཡོད།” ཨོར་
སོས་དེ་སྐད་སྨྲ་ཞོར་དུ་སྒམ་གྱི་ཁ་ཕྱེ་སྟེ། སྟོད་གོས་སྨད་གཡོགས་མཉམ་སྦྱར་མ་འགའ་དང་
སྟོད་ལྷེ་གཅིག ད་དུང་གཞོན་ནུ་མའི་སྤྱོད་བྱའི་དངོས་པོ་འགའ་བཅས་ཕྱིར་བླངས།
“དངོས་པོ་ཡག་མོ་དེ་འདྲའི་མང་པོ་ཞིག" ཀོ་ལོམ་པཱས་རང་དབང་མེད་པར་སྐད་
བརྒྱབ་སྟེ་འདི་ལྟར་བཤད། “ངས་ལམ་སང་དེ་དག་ལ་ཉར་ཚགས་བྱེད་དགོས། དེ་མིན་
བརླག་པར་འགྱུར་ངེས།”
“ངས་འདི་ཉར་ཏེ་སྤུར་འདྲེན་བྱེད་སྐབས་གྱོན་དགོས།” མོས་ཡིད་སྐྱོ་བའི་
མདངས་ཀྱིས་དགོད་ཙམ་བྱས་ཏེ་སླར་ཡང་འདི་ལྟར་བཤད། “དེའི་རྒྱུ་མཚན་ནི་ད་ལྟ་ངས་
མྱ་ངན་བྱེད་བཞིན་ཡོད་པས་ཡིན།” མོས་གཅེན་པོའི་ལག་པར་འོ་ཞིག་བྱས།
“གཅུང་མོ། འདི་འདྲའི་ཡུན་རིང་པོ་ཞིག་ལ་མྱ་ངན་བྱེད་པ་ནི་ཅུང་ཟད་ཚུལ་འཆོས་
ཤིག་ཏུ་མི་སྣང་ངམ།”
“ངས་མནའ་བསྐྱལ་ཟིན།” ཀོ་ལོམ་པཱས་སྒེའུ་ཁུང་ཕྱི་རོལ་གྱི་བྷ་རི་སི་ཎི་ཚང་གི་
གཞིས་ཀར་བལྟས་ཏེ་བློ་ཐག་རྦད་ཆོད་ཀྱི་སྒོ་ནས་འདི་ལྟར་བཤད། “ངས་གཏན་ནས་མྱང་
གོས་འཕུད་མི་སྲིད……”
“གཉེན་སྟོན་གྱི་ཉིན་མོར་མ་གཏོགས་ཟེར་བ་ཡིན་ནམ།” ཨོར་སོས་ཅི་ཐུབ་གང་
ཐུབ་ཀྱིས་ཀོ་ལོམ་པཱའི་ངག་ནས་སྐད་ཆ་དེའི་མཇུག་ཐོན་པར་སྔོན་འགོག་བྱས།
“སྐྱེས་པ་ཞིག་གིས་ངེས་པར་དུ་དོན་དག་གསུམ་བསྒྲུབ་ཐུབ་ཚེ་ད་གཟོད་ང་རང་
ཁོའི་ཆུང་མ་བྱེད་པར་འཐད།” ཀོ་ལོམ་པཱས་དེ་ལྟར་བཤད་བཞིན་མིག་ཟུང་སྔར་བཞིན་
དགྲ་བོ་ཚང་གི་གཞིས་ཀར་ཅེར་ཏེ་གདོང་ནག་རོག་གེར་བསྡད་འདུག
“ཀོ་ལོམ་པཱ། ཁྱོད་འདི་འདྲའི་མཛེས་མ་ཞིག་ད་ལྟའི་བར་གནས་ལ་མ་སོང་བ་ནི
དངོས་གནས་ཡ་མཚན་པ་ལ་ཨང་། ཝེ། ཨ་ཇོར་ཤོད་དང་། ད་ལྟ་སུ་ཞིག་གིས་ཁྱོད་དང་
དགའ་རོགས་སྒྲིག་རྩིས་ཡོད། ང་རང་བརྩེ་གཞས་དེའི་རིགས་ལ་ཉན་འདོད་ཆེ། བརྩེ་
གཞས་སྙན་པོ་ཞིག་མིན་ཚེ་ཁྱོད་ལྟ་བུའི་མྱང་གཞས་གཏོང་བའི་བུ་མོ་མིང་གྲགས་ཅན་
ཞིག་གི་སེམས་པ་ཇི་ལྟར་འགུགས་ཐུབ།”
“ཉམ་ང་བའི་དྭ་ཕྲུག་མ་ཞིག་སུ་ལ་དགོས………ཡང་གཅིག་བཤད་ན། ངའི་མྱང་
གོས་འཕུད་པར་འདོད་པའི་སྐྱེས་པ་དེས་ངེས་པར་དུ་དགྲ་བོ་ཚང་གི་བུད་མེད་ལ་མྱང་གོས་
གྱོན་དུ་འཇུག་དགོས།”
“དངོས་གནས་སྨྱོས་འདུག” ཨོར་སོའི་སེམས་སུ་དེ་ལྟར་དྲན་མོད། རྩོད་གླེང་མི་
སློང་ཕྱིར་ངག་ནས་ཅི་ཡང་མ་སྨྲས།
“ཨ་ཇོ།” ཀོ་ལོམ་པཱས་འཁྲིལ་བག་ཆགས་པའི་ཉམས་ཀྱིས་འདི་ལྟར་བཤད། “ངས་
ཀྱང་ཁྱོད་ལ་དངོས་པོ་འགའ་འབུལ་རྩིས་ཡོད། ཁྱོད་ཀྱིས་ད་ལྟ་གྱོན་ཡོད་པའི་ལྭ་བ་འདི་
ཤིན་ཏུ་ཡག་པས་འདི་རུ་གྱོན་ན་འཚམ་པོ་མིན། གལ་སྲིད་ཁྱོད་ཀྱིས་གཟབ་གོས་གྱོན་
ཏེ་ནགས་ཚལ་དུ་སོང་བ་ཡིན་ན་ཉིན་གཉིས་མི་འགོར་བར་གཙབས་རལ་ཏུ་བཏང་འགྲོ།
གཟབ་གོས་འདི་བསྐྱུར་ནས་སྲས་མོ་ནེ་ཝིའོ་སླེབས་དུས་ད་གཟོད་གྱོན་དགོས།” མོས་
གོས་སྒྲོམ་ལས་རྔོན་པའི་གྱོན་ཆས་ཆ་ཚང་ཞིག་བླངས་ཏེ “ངས་ཁྱོད་ལ་ངང་དཀར་གྱི་
སྤུའི་སྟོད་གོས་ཤིག་བཟོས་ཡོད། འདི་ན་ད་དུང་རྒྱུན་ཞྭ་ཞིག་ཡོད། ཡུལ་འདིའི་སྐྱེས་པ་
རྣམས་ཀྱིས་རྒྱུན་པར་གྱོན་པའི་དཔེ་གསར་གྱི་ཞྭ་མོ་ཞིག་ཡིན། ངས་སྔ་མོ་ཞིག་ནས་འདི་
ལ་མེ་ཏོག་གཙགས་ཟིན།ཁྱོད་ཀྱིས་ཚོད་ལྟ་ཞིག་བྱེད་དམ" ཞེས་སྨྲས།
དེ་ནས་མོས་ཨོར་སོ་ལ་ངང་དཀར་གྱི་སྤུའི་སྟོད་གོས་ལྗང་ཁུ་འཁོབས་ཆེན་ཞིག་
བསྐོན་པ་དང་དེའི་རྒྱབ་ན་ཁུག་མ་ཧ་ཅང་ཆེན་པོ་ཞིག་ཡོད། མགོ་ལ་ངང་དཀར་གྱི་སྤུའི་
རྒྱུན་ཞྭ་ནག་པོ་ཞིག་བསྐོན་པ་དེའི་སྣེ་རིང་ཞིང་གཡང་ཊི་ནག་པོས་ཕྲ་བཏབ་པ། སྟེང་ལ་
མེ་ཏོག་ནག་པོ་གཙག་དྲུབ་བྱས་ཤིང་རྩེ་ན་ད་དུང་ཕོད་འཛར་ཡོད་པ་ཞིག་རེད།
“འདི་ནི་ཨ་ཕའི་མདའ་དོང་རེད།" མོ་ན་རེ། “ཁོའི་གློ་གྲི་ཁྱོད་ཀྱི་སྟོད་གོས་དེའི་
ཁུག་མའི་ནང་ན་ཡོད། ངས་ཁྱོད་ལ་དཀྲུམ་མདའ་ཁྱེར་ཡོང་།”
“ང་དངོས་གནས་བཞད་གར་ཁང་གི་ཇག་པ་ཞིག་དང་འདྲ་འདུག” ཨོར་སོས་སེ་
ཝེ་རི་ཡས་ཁོ་ལ་བྱིན་པའི་མེ་ལོང་ལས་རང་གི་བཟོ་ལྟར་ལྟ་ཙམ་བྱས་ནས་དེ་སྐད་སྨྲས།
“ཁྱོད་ཀྱི་སྣང་བརྙན་འདི་ནི་ཤིན་ཏུ་ཡག ཨོར་སཾ•ཨན་ཏོན།” ལོ་ན་མཐོ་བའི་
གཡོག་མོས་འདི་ལྟར་བཤད། “བྷོ་ལྀག་ན་ནོ་དང་བྷ་སྀ་འྀ་ལི་ཁཡི་ཆེས་འཕྱོར་ཉམས་
ལྡན་པའི་ཞྭ་མོ་སྣེ་རིང་ཅན་གྱི་ཕོ་གསར་དེ་དག་ཀྱང་འདི་ལས་མཆོག་ཅིག་མ་ཡིན་ནོ། །”
ཨོར་སོས་གོས་གསར་པ་འདི་གྱོན་ཏེ་ནངས་ཇ་འཐུང་བ་རེད། ནངས་ཇ་འཐུང་སྐབས།
ཁོས་སྒམ་དེའི་ནང་དུ་དཔེ་དེབ་འགའ་ཡོད་པ་ནི་ཁྱོད་ལ་འཁྲིད་པར་འདོད་དེ་ཧྥ་རན་སི་
དང་དབྱི་ཐ་ལི་ནས་རྐང་བཙུགས་ཏེ་བསྐྱལ་ཡོང་བ་ཡིན་ཞེས་གཅུང་མོར་བཤད།
“ཀོ་ལོམ་པཱ། དེའི་རྒྱུ་མཚན་ནི།” ཁོས་མུ་མཐུད་དུ་འདི་ལྟར་བཤད། “ཁྱོད་འདི་འདྲའི་
ན་སོ་དར་ལ་བབས་པའི་བུ་མོ་ཞིག་གིས་ཨ་མའི་ནུ་མར་ཁ་བཀར་མ་ཐག་པའི་སྐམ་སའི་
སྟེང་གི་བྱིས་པ་རྣམས་ཀྱིས་ཤེས་པ་དག་ཀྱང་མ་ཤེས་ཚེ་ཧ་ཅང་ངོ་གནོང་བ་ཞིག་རེད་ཨང་།”
“ཨ་ཇོ། ཁྱོད་ཀྱིས་བཤད་པ་དངོས་གནས་རེད།" ཀོ་ལོམ་པཱ་ན་རེ། “ངས་རང་ཉིད་
ལ་ཅི་ཞིག་ཆད་འདུག་པ་ཤེས་ཡོད། དཔེ་ཀློག་མ་རེད་དམ། ལྷག་པར་དུ་ཁྱོད་ཀྱིས་ང་ལ་
དཔེ་ཁྲིད་བྱེད་ན། ངས་ཀྱང་ཐོབ་འདོད་ཡོད་ཀྱང་རྙེད་ཀྱིན་མེད་པ་ནི་དེ་ཡིན།”
བསྟུད་མར་ཉིན་འགའ་འགོར་སོང་། ཀོ་ལོམ་པཱས་ཐ་ན་བྷ་རི་སི་ཎིའི་མིང་ཙམ་ཡང་
མ་གླེང་བར། ལྷག་བསམ་ཟོལ་མེད་ཀྱིས་རང་གི་གཅེན་པོར་ཞབས་ཕྱི་བྱེད་པ་དང་རྟག་ཏུ་
སྲས་མོ་ནེ་ཝིའོ་ཡི་སྐོར་གླེང་ཞིང་། ཨོར་སོས་མོ་ལ་ཧྥ་རན་སི་དང་དབྱི་ཐ་ལིའི་བརྩམས་
ཆོས་རྣམས་དཔེ་ཁྲིད་བྱས། སྐབས་རེར་མོའི་ལྟ་ཚུལ་དེ་དག་གཟུ་བོར་གནས་ཤིང་བདེན་
ལུགས་ཡོད་པ་ཞིག་རེད། ཡང་ལན་རེར། ཆེས་སྤྱིར་བཏང་གི་བྱ་དངོས་ཤིག་ཡིན་ནའང་
གཅིག་ཀྱང་མི་ཤེས་པས་ཨོར་སོ་ཧ་ལས་པར་གྱུར།
ཉིན་ཞིག ནངས་ཇ་འཐུང་རྗེས། ཀོ་ལོམ་པཱ་ཕྱི་ལ་ཆས་སོང་། ཕྱིར་སླེབས་དུས་ལག་
ཏུ་དཔེ་ཆ་དང་ཤོག་བུ་ཅི་ཡང་མེད་པར། མགོ་ལ་མེ་ཟཱ་རོ་དཀྲིས་ཤིང་རྣམ་འགྱུར་དུས་རྒྱུན་
ལས་ཀྱང་གཟབ་ནན་དུ་གྱུར་འདུག “ཨ་ཇོ།” མོ་ན་རེ། “ཁྱོད་ང་དང་མཉམ་དུ་ཕྱི་ལ་
ཐེངས་གཅིག་འགྲོ།"
“ཁྱོད་ཀྱིས་ང་ཁྲིད་དེ་གང་ལ་འགྲོ་འདོད་པ་ཡིན།” ཨོར་སོས་དེ་ལྟར་བཤད་ཞོར་
རང་གི་ལག་ངར་བསྲིངས་ཏེ་མོ་ལ་འཐམ་དུ་བཅུག
“ཨ་ཇོ། ང་ལ་ཁྱོད་ཀྱི་ལག་པ་མི་དགོས། འོན་ཀྱང་ཁྱོད་ཀྱིས་རང་གི་མེ་མདའ་དང་
མདའ་སྒམ་འཁྱེར་རོགས། སྐྱེས་པ་ཞིག་ཕྱི་ལ་འགྲོ་ཚེ་ལག་ཆ་ནི་མེད་དུ་མི་རུང་།”
“རེད། གར་ཕྱིན་དེར་བསྟུན་བྱས་ན་འགྲིག འུ་གཉིས་གང་དུ་འགྲོ་དགོས།"
ཀོ་ལོམ་པཱས་ལན་ཅི་ཡང་མ་བཏབ་པར་མགོ་ལ་མེ་ཟྭ་རོ་ཡིས་དམ་དུ་དཀྲིས་རྗེས། སྒོ་
ཁྱི་བོས་ཤིང་གཅེན་པོ་ཁྲིད་དེ་སོང་། མོ་རང་གོམ་སྟབས་ཆེན་པོས་སྡེ་བ་ཕྱི་ལ་འགྲོ་བའི་
ལམ་སྟེ་རྒུན་འབྲུམ་ར་བའི་ནང་གི་ལམ་ཤུར་ཀྱག་གེ་ཀྱོག་གེ་དེར་ཞུགས། མོས་སྒོ་ཁྱི་ལ་
ལག་བརྡ་ཞིག་བསྟན་ཏེ་སྔོན་དུ་འགྲོ་བར་བཅུག་ལ། སྒོ་ཁྱི་དེས་ཀྱང་ཧ་ལམ་མོའི་ནང་དོན་
རྟོགས་པ་ལྟར་རྒུན་འབྲུམ་གྱི་ཚལ་དུ་འཛུལ་ཏེ། གསལ་བྱེད “Z” ཡི་གཟུགས་བཞིན
སྐབས་རེར་གཡས་སུ་རྒྱུག་ཅིང་ལན་རེར་གཡོན་དུ་རྒྱུག་ལ། ཐོག་མཐའ་བར་གསུམ་དུ་
བདག་མོ་དང་གོམ་པ་ལྔ་བཅུ་ཙམ་ལས་མི་འབྲལ་བར་བྱེད། ཡང་སྐབས་རེར་ལམ་དཀྱིལ་
དུ་བསྡད་དེ་བདག་མོར་ལྟ་བཞིན་མཇུག་མ་གཡུག་གཡུག་བྱེད། བལྟས་ཚོད་ཀྱིས་མྱུལ་
ཞིབ་པའི་ལས་འགན་ལེགས་པར་བསྒྲུབས་ཡོད་པ་འདྲ།
“གལ་སྲིད་མུ་སྀ་ཁྲེད་ཏོ(Muschetto)ཡིས་ཟུག་སྐད་འབྱིན་པ་ན།" ཀོ་ལོམ་པཱ་ན་
རེ། “ཨ་ཇོ། ཁྱོད་ཀྱིས་འཕྲལ་དུ་མེ་མདར་མདེའུ་རྫོངས་ལ་རང་མལ་དུ་སྡོད།”
སྡེ་བ་ལས་ཁ་བྲལ་ཏེ་ལེ་དབར་གཅིག་གཉིས་ཙམ་ཕྱིན་རྗེས་སླར་ཡང་དཀྱོགས་ཁ་
ཤས་བརྒྱུད་མཐར། ལམ་དཀྱོགས་ཤིག་ཏུ་ཀོ་ལོམ་པཱ་གློ་བུར་དུ་དགེ་བྱུང་། དེ་རུ་ལྗོན་ཤིང་
གི་ཡལ་ག་མང་པོ་ཞིག་གཏོར་གཟུགས་མཆོད་རྟེན་གྱི་ཚུལ་དུ་སྤུངས་ཡོད་པ་དང་། ལྕུག་
ཕྲན་ཁ་ཤས་ལ་ད་དུང་ལྗང་མདོག་ལྡན་ཞིང་གཞན་རྣམས་ནི་སྐམ་ཟིན། དེའི་མཐོ་ཚད་
ལ་ཁྲུ་གསུམ་ལས་མེད་ཅིང་རྩེ་རུ་ཚོན་རྩི་ནག་པོ་བྱུགས་པའི་རྒྱ་གྲམ་ཞིག་གི་སྣེ་མོ་མངོན་
འདུག ཁོར་སི་ཁཱའི་ཁུལ་དང་རྫོང་མང་པོ་ཞིག་གམ་ལྷག་པར་དུ་རི་ཁུལ་སོགས་སུ་གནའ་
བོའི་སྲོལ་རྒྱུན་ཞིག་ཡོད་དེ། གཅིག་བྱས་ན་ཕྱི་རོལ་པའི་རྨོངས་དད་དང་འབྲེལ་བ་ཡོད་
ཀྱང་སྲིད་ལ། མི་གང་ཞིག་བགེགས་དང་བར་ཆད་ཀྱིས་ཤི་བའི་གནས་དེར་ལམ་འགྲོ་བས་
ངེས་པར་དུ་རྡོ་ཞིག་གམ་ལོ་མ་ཅན་གྱི་ལྕུག་ཕྲན་ཞིག་འཕེན་པ་ཡིན། གཤིན་པོའི་ཡ་ང་
བའི་མཇུག་འབྲས་གང་དེ་མི་རྣམས་ཀྱི་སེམས་སུ་བརྗེད་མེད་ཚེ། ཁྱད་མཚར་གྱི་མཚུན་
མཆོད་འདི་མུ་མཐུད་དུ་རྒྱུན་འཁྱོངས་བྱེད་ངེས་ཡིན་ལ། དེ་ལྟར་ཉིན་ཐོག་ཟླ་བརྩེགས་
དང་ཟླ་ཐོག་ལོ་བརྩེགས་བྱས་པས་ལྕུག་ཕྲན་དང་རྡོ་བའི་ཕོན་པོ་ཞིག་ཆགས་ཤིང་། དེ་ལ་
མི་རྣམས་ཀྱིས་མི་ག་གེ་མོའི་བང་སོ་ཞེས་འབོད་པ་ཡིན།
ཀོ་ལོམ་པཱས་འགྲོ་མཚམས་བཞག་སྟེ་ལྗོན་ཤིང་གི་ཡལ་གའི་ཕོན་པོ་དེའི་སྟེང་དུ་འབྲི་
ཏ་ས་འཛིན་གྱི་ལྕུག་ཕྲན་ཞིག་འཕངས།
“ཨོར་སོ།” མོ་ན་རེ། “ཨ་ཕ་འདི་ནས་ཤི་བ་རེད། ཨ་ཇོ། ཨ་ཕའི་རྣམ་ཤེས་ཀྱི་ཆེད་
དུ་གསོལ་བ་འདེབས་རོགས།” མོས་དེ་ལྟར་བཤད་ཞོར་པུས་མོ་ས་རུ་བཙུགས་པ་དང་
ཨོར་སོས་ཀྱང་འཕྲལ་དུ་དེ་ལྟར་བགྱིས། སྐབས་འདིར་སྡེ་བའི་ནང་གི་ཆོས་ཁང་ལས་ཅོང་
སྒྲ་ཞིག་དལ་ཤིག་ཤིག་གིས་མཆེད་འོངས་ལ། དེ་ནི་མདང་དགོང་མི་ཞིག་ཚེ་ལས་འདས་
པའི་རྟགས་ཡིན། ཨོར་སོའི་མིག་ལས་རང་དབང་མེད་པར་མཆི་མ་བཞུར་བྱུང་།
ཆུ་ཚོད་སྐར་མ་འགའི་རྗེས་སུ་ཀོ་ལོམ་པཱ་ཡར་ལངས་བྱུང་། མོའི་མིག་ན་མཆི་མ་མེད་
ཀྱང་གདོང་ལ་སྐྱོ་ཉམས་ཀྱིས་ཁེངས་ཏེ་མཐེ་བོང་གིས་རྟབ་རྟབ་པོར་རྒྱ་གྲམ་བྲིས་པའི་བཟོ་
ལྟ་ཞིག་བསྟན། མོའི་ཡུལ་གྲོགས་རྣམས་ཀྱིས་རྟག་ཏུ་འདི་ལྟར་བགྱི་བ་ཡིན་ཏེ་ནམ་རྒྱུན་
དེ་དང་འགྲོགས་ཏེ་ད་རུང་མནའ་ཞིག་སྐྱེལ་བ་ཡིན། དེ་ནས་མོས་གཅེན་པོ་ཁྲིད་ནས་ཕྱིར་
སྡེ་བའི་ནང་དུ་སོང་སྟེ་ཁུ་སིམ་མེར་རང་ཁྱིམ་དུ་ལོག ཨོར་སོ་ཐོག་ཁང་དུ་འགོས་ཏེ་རང་
ཉིད་ཀྱི་ཁང་བའི་ནང་དུ་སོང་། ཡུད་ཙམ་འགོར་རྗེས་ཀོ་ལོམ་པཱ་ཡང་ནང་དུ་སླེབས་ཤིང་
ལག་ལ་བཏེགས་ཡོང་བའི་སྒམ་ཆུང་དེ་ཅོག་ཙེའི་སྟེང་དུ་བཞག མོས་སྒམ་གྱི་ཁ་ཕྱེ་སྟེ་
ཁྲག་རྗེས་གར་རེ་གོར་རེ་ཆགས་པའི་ནང་གོས་ཤིག་བླངས།
“ཨོར་སོ། འདི་ནི་ཁྱོད་ཀྱི་ཨ་ཕའི་ནང་གོས་རེད།” མོས་ནང་གོས་དེ་ཨོར་སོའིི་པང་
དུ་གཡུགས།
“འདི་ནི་ཁོའི་ལུས་ལ་ཕོག་པའི་མདེའུ་རེད།" མོས་བཙའ་ཡིས་ཟིན་པའི་མདེའུ་
གཉིས་ནང་གོས་ཀྱི་སྟེང་དུ་བཞག
“ཨོར་སོ། ང་ཡི་ཨ་ཇོ།”" མོས་དེ་ལྟར་ངུ་འབོད་བྱས་ཤིང་ཁོའི་པང་དུ་འཁྱུད་དེ་
ལག་པས་དམ་དུ་བསྡམས་ནས་འདི་ལྟར་བཤད། “ཨོར་སོ། ཁྱོད་ཀྱིས་ངེས་པར་ཤ་འཁོན་
རྩོད་དགོས།”
མོར་གདོན་ཞུགས་པ་ལྟར་ཁོ་ལ་འོ་བྱས་ཤིང་ད་དུང་མདེའུ་དང་ནང་གོས་ལའང་མཆུ་
སྦྱར། དེ་ནས་ཁང་བའི་ཕྱི་ལ་ཆས་པ་དང་ཨ་ཇོ་གཅིག་པུ་རྐུབ་སྟེགས་ཀྱི་སྟེང་ན་ཧ་ལས་
ཤིང་ཧོན་ཐོར་ཏེ་ཡོད། ཨོར་སོ་འགུལ་ཙམ་ཡང་མི་བྱེད་པར་ཡུད་ཙམ་ལ་སྐྱི་གཡའ་བར་
བྱེད་པའི་གཤིན་རྫས་དེ་རྣམས་པང་ནས་ལེན་མ་ཕོད་པར་ལུས། མཐར་ཁོས་རྣམ་རིག་སོར་
ཆུད་པར་བྱས་ཏེ་དངོས་པོ་དེ་དག་ཕྱིར་སྒམ་ནང་དུ་བཅུག་རྗེས། མགྱོགས་པོར་ཁང་བའི་
ཡར་སྒྱིལ་དུ་སོང་སྟེ་མལ་ཁྲིའི་སྟེང་ནས་ལོག་ཅིང་། ཁ་གྱང་ལ་གཏད་དེ་འབྱུང་པོ་གང་
ཞིག་མི་མཐོང་བར་བྱེད་པ་ལྟར་སྔས་འབོལ་གྱིས་མགོ་བོ་བཏུམས། ཁོའི་གཅུང་མོའི་མཐའ་
མཇུག་གི་སྐད་ཆ་དེ་དག་རྣ་ལམ་ནས་ཡང་དང་བསྐྱར་དུ་གྲགས་འོངས། ཁོས་ཧ་ལམ་བཀྲ་
མི་ཤིས་ལ་ཟློག་ཐབས་ཀྱང་མེད་པའི་ལུང་བསྟན་ཞིག་ཐོས་པ་འདྲ་སྟེ། མི་གསོད་པར་བྱ་
དགོས་པར་མ་ཟད་ཉེས་པ་མེད་པའི་མི་གསོད་པར་བྱ་བ་དེ་རེད། ཉམ་ང་བའི་ན་གཞོན་
འདིའི་ཀླད་པའི་ནང་དུ་ནག་ཐོམ་མེར་འདུག་ཅིང་སེམས་ཁམས་མི་དྭངས་པའི་སྨྱོན་པ་
ཞིག་དང་འདྲ་ཚུལ་སོགས་ཁོ་བོས་འདིར་རེ་རེ་བཞིན་སྤྲོས་བརྗོད་བྱས་མེད་པ་ལ་དགོངས་
འགལ་མེད་པར་ཞུ། ཁོ་འདི་ལྟར་ཡུན་རིང་པོར་ལོག་རྗེས་ཁ་ཕྱིར་འཁོར། དེ་ནས་ཡར་
ལངས་ཏེ་སྒམ་གྱི་ཁ་བརྒྱབ་པ་དང་བྲེལ་མྱུར་ངང་སྒོའི་ཕྱིར་བུད་དེ་ཐད་ཀར་སྡེ་བའི་ཕྱི་ལ་
བརྒྱུགས། དམིགས་ཡུལ་ཅི་ཡང་མེད་པར་མདུན་ཕྱོགས་སུ་སོང་བས་གནས་གང་ཞིག་ལ་
སླེབས་པ་རང་གིས་ཀྱང་མི་ཤེས།
ཕྱི་རོལ་གྱི་མཁའ་དབུགས་གསར་པས་བདེ་ཚོར་ཞིག་ཁད་ཀྱིས་བྱིན་ཡོང་བ་དང་
སེམས་ཁམས་ཀྱང་ཅུང་ཟད་བག་ཕེབས་པར་གྱུར་པ་ན། ཁོས་སེམས་པ་གནད་ལལ་ཕབ་
སྟེ་རང་ཉིད་ཀྱི་གནས་སྟངས་དང་ཐག་གཅོད་ཀྱི་བྱེད་ཐབས་སོགས་ལ་བསམ་གཞིག་
བྱེད་མགོ་བརྩམས། བྷ་རི་སི་ཎི་ཕ་བུ་རྣམས་ལག་དམར་ཡིན་པའི་ཐད་ཁོ་ལ་ཡིད་ཆེས་སྤུ་
ཙམ་ཡང་མེད་པ་ང་ཚོས་ཤེས་ཡོད། འོན་ཀྱང་ཁོ་ཚོའི་སྐྱོན་ཆ་ནི་ཇག་པ་ཨ་གོ་སཾ་ཐི་ཎིའི་
འཕྲིན་ཡིག་ཅིག་རྫུན་བཟོ་བྱས་པ་ཡིན་ལ། ཏག་ཏག་འཕྲིན་ཡིག་དེར་རྐྱེན་བྱས་ཏེ་ཁོའི་ཕ་
རྒན་རྐྱེན་ལམ་དུ་ཤོར་བ་རེད། གང་ལྟར་ཁོ་རང་གིས་འདི་ལྟར་ངོས་འཛིན་བྱས་ཡོད། བྷ་རི་
སི་ཎི་ཕ་བུ་རྣམས་ཀྱིས་འཕྲིན་ཡིག་རྫུན་བཟོ་བྱས་པར་གྱོད་གཏུག་བྱེད་དམ། ཁོས་བསམ་
ན་དེ་ནི་ངལ་བ་འབྲས་མེད་ཅིག་རེད། སྐབས་འདིར། ཁོར་སི་ཁཱའི་ཡུལ་འདིའི་ཕྱོགས་ལྷུང་
གི་འདོད་ཚུལ་དང་བག་ཆགས་ཀྱིས་ཁོ་ལ་ཚུར་རྒོལ་བྱས་ཏེ། ལམ་ཕྲན་ཞིག་གི་དཀྱོགས་
ཁུག་ནས་བསྒུག་ཚེ་བདེ་ལེགས་ངང་ཤ་འཁོན་རྩོད་ཐུབ་པ་ཡིན་ཟེར་བ་ལྟར་སྣང་། འོན་
ཀྱང་སྐྱུག་བྲོ་བའི་ཚུལ་གྱིས་བསམ་ཚུལ་དེ་དག་རྒྱབ་ཏུ་བསྐྱུར་བ་ན། སེམས་སུ་སྔོན་ཆད་
ཀྱི་མདའ་ཤོག་ནང་གི་འཐབ་གྲོགས་དང་ཕ་རི་སིའི་སྤྲོ་གླེང་ཁང་། ལྷག་པར་དུ་སྲས་མོ་
ནེ་ཝིའོ་སོགས་དྲན་འོངས། དེ་ནས་ཁོའི་ཡིད་དུ་སླར་ཡང་གཅུང་མོའི་འཁང་ར་དེ་དག་
དྲན་ཞིང་། རང་ཉིད་ཀྱི་རྒྱུད་ན་ཏོག་ཙམ་ལུས་པའི་ཁོར་སི་ཁཱའི་རང་གཤིས་ཀྱིས་འཁང་
ར་དེ་ཡང་ལུགས་མཐུན་དུ་འདོད་པ་ན། དེའི་ལྗིད་ཚད་སྔར་ལས་ལྕི་བར་གྱུར་ཅིང་སེམས་
ཁོང་གི་ན་ཟུག་དྲག་ཏུ་ལྡང་། ཤེས་བཞིན་དང་ཕྱོགས་ལྷུང་འདོད་ཚུལ་གཉིས་ཀྱི་འཐབ་
རྩོད་འདི་བརྒྱུད་མཐར། ཁོས་སྤྱད་རུང་བའི་བྱེད་ཐབས་ཉག་གཅིག་དྲན་པ་ནི། དོན་དག་
གང་རུང་ཞིག་ལ་ཁ་གཡར་ནས་ཁྲིམས་རྩོད་པ་ཚང་གི་བུ་ཞིག་དང་ཁ་རྩོད་བྱས་མཐར་ཤི་
གསོན་ཐག་གཅོད་ཀྱི་འཛིང་མོ་ཞིག་བྱ་རྒྱུ་དེ་ཡིན་པ་དང་། མེ་མདའ་རྒྱག་ཐེངས་གཅིག་
གམ་ཡང་ན་གྲི་གཡུག་ཐེངས་གཅིག་གིས་ཕ་རོལ་པོ་བཀུམ་པར་བྱས་ཚེ། ད་གཟོད་ཁོའི་
ཧྥ་རན་སིའི་ལུགས་ཀྱི་འདོད་ཚུལ་དང་ཁོར་སི་ཁཱའི་ལུགས་ཀྱི་བསམ་ཚུལ་དེའི་བར་ན་
མཆིས་པའི་འགལ་བ་མེད་པར་བཟོ་ཐུབ། འཆར་གཞི་གཏན་ཁེལ་བྱས་རྗེས་ལག་བསྟར་
གྱི་བྱེད་ཐབས་ལ་བསམ་བློ་བཏང་། ཁོའི་སྙིང་ཁ་ནས་རྡོ་བ་ཆེན་པོ་ཞིག་ཕར་བླངས་པ་དང་
འདྲ་ཞིང་། དེ་ལས་གཞན་པའི་དྲན་ཚུལ་སྐྱིད་པོ་འགའ་ཞིག་གིས་བློང་བློང་པོར་གྱུར་པའི་
སེམས་པ་སྔར་ལས་ཀྱང་བདེ་ལ་ཕབ། ལོ་རྒྱུས་སྟེང་གི་སི་སེ་རོ(Cicero)ཡིས་རང་གི་སྙིང་
ནས་བརྩེ་བའི་བུ་མོ་ཐུ་ལི་ཡ(Tullia)ཤི་བར་གདུང་སེམས་དྲག་པོ་སྐྱེས། ཡིན་ནའང་མྱ་
ངན་ཞུ་ཚིག་ལ་ཡིད་དུ་འོང་བའི་ཚིག་སྦྱོར་གྱིས་ཇི་ལྟར་སྤུད་པའི་ཕྱོགས་ལ་བློ་རྩེ་སྒྲིམ་
སྐབས་སེམས་ཁོང་གི་སྡུག་བསྔལ་ཡང་བརྗེད་འགྲོ་བ་རེད། བུ་ཤི་བར་སྡུག་བསྔལ་ཚད་
མེད་བྱེད་པའི་སྐུ་ཞབས་ཧྲན་ཏི(Shandy)'ཡིས་ཀྱང་སྐྱེ་འཆིའི་གནས་ལུགས་གླེང་བ་
ལ་བརྟེན་ཏེ་རང་སེམས་གསོ་ཐབས་བྱས། དེ་བཞིན་དུ་ཨོར་སོ་རང་ཉིད་ཀྱིས་ཀྱང་གནས་
སྐབས་འདིའི་སེམས་ཀྱི་འཆར་སྣང་ཐམས་ཅད་སྲས་མོ་ནེ་ཝིའོ་ལ་བརྗོད་ཚེ། མཛེས་མ་
འདིའི་ཡིད་དབང་འགུགས་པར་ངེས་སྙམ་པ་ན། ཟང་ཟིང་གི་སེམས་ཁམས་དེ་ཡང་རིམ་
གྱིས་ལྷོད་ལ་བབས་བྱུང་།
ཁོ་རང་ཤེས་མེད་ཚོར་མེད་ཀྱིས་སྡེ་བ་དང་རིང་དུ་གྱེས་ཟིན་ལ། དེ་ནས་སླར་ཡང་
ཕྱིར་ལ་ག་ལེར་ལོག་སྐབས། གློ་བུར་དུ་ཕ་གིའི་ནགས་མཐའི་ལམ་ཕྲན་གྱི་ཕྱོགས་ནས་བུ་
མོ་ཆུང་ཆུང་ཞིག་གི་གླུ་སྐད་མཆེད་འོངས་པ་ཐོས། བུ་མོ་ཆུང་ཆུང་དེས་ཧ་ལམ་ཉེ་འཁོར་
དུ་མི་མེད་པར་འདོད་པ་ཡིན་ཏེ།གཞས་ཀྱི་དབྱངས་འགྲོས་དལ་ལ་འགྱུར་ཁུགས་ཞན་པར་
བལྟས་པ་ན་འདས་མཆོད་སྒྲུབ་སྐབས་ཀྱི་མྱང་གཞས་ཤིག་ཡིན་འདུག
མོས་གཞས་དེ་འདི་ལྟར་བཏང་བ་རེད། “གཟེངས་རྟགས་རྒྱ་གྲམ་འདི་དང་ནི………
ཁྲག་གིས་སྦགས་པའི་ནང་གོས་གཉིས ………ང་ཡི་ས་མཐའི་བུ་ལ་སྤྲོད…………”
“བུ་མོ་ཆུང་ཆུང་། ཁྱོད་ཀྱིས་གཞས་ཅི་ཞིག་གཏོང་བཞིན་ཡོད།” གློ་བུར་དུ་ཨོར་
སོས་རླུང་ལངས་བཞིན་དེ་སྐད་དྲིས།
‘ཨོར་སྀ·ཨན་ཏོན། མ་གཞི་ཁྱོད་ཡིན་ནམ།” བྱིས་པ་དེས་དངངས་འཚབ་སྐྱེ་
བཞིན་སྐད་བརྒྱབ་སྟེ “………དེ་ནི་སྲས་མོ་ཀོ་ལོམ་པཱས་བརྩམས་པའི་གཞས་ཤིག་རེད”
ཅེས་སྨྲས།
“ཁྱོད་ཀྱིས་གཞས་དེ་བཏང་མི་ཆོག” ཨོར་སོས་སྡིགས་ར་སྐུལ་བའི་ཚུལ་གྱིས་དེ་
ལྟར་བཤད།
བྱིས་པ་དེས་ཡར་ལྟ་མར་ལྟ་ཞིག་བྱས་ཤིང་ཕལ་ཆེར་ཕྱོགས་གང་ཞིག་ཏུ་འབྲོ་བར་
འདོད་པ་འདྲ། གལ་སྲིད་འགྲམ་གྱི་རྩྭ་ཁུད་ལ་བཞག་པའི་རྡོག་ཁྲེས་ཆེན་པོ་དེ་མེད་ཚེ་སྔ་
མོ་ནས་བྲོས་ཚར།
ཨོར་སོ་རང་ཉིད་ཀྱི་སྐད་ཆ་དྲག་རྩུབ་ཅན་ཞིག་ཡིན་པ་ཚོར་ཏེ་གནོང་འགྱོད་སྐྱེས།
“བུ་མོ་ཆུང་ཆུང་། ཁྱོད་ཀྱིས་ཅི་ཞིག་ཁྱེར་ཡོད།” ཁོས་ངག་ཞི་འཇམ་དུ་གཏོང་ཅི་
ཐུབ་བྱས་ནས་དེ་ལྟར་དྲིས།
ཆི་ལི་ཎ་ཡིས་ལན་ཅི་ཡང་མ་བཏབ་པར་ཐེ་ཚོམ་གྱི་ངང་དུ་ལུས། ཁོས་རྡོག་ཁྲེས་
བཀབ་པའི་རས་ལྷེ་དེ་ཕར་ཕྱེ་བ་ན་ནང་དུ་གོ་རེ་དང་ཟས་རིགས་གཞན་ཁ་ཤས་ཡོད།
“གཅེས་ཕྲུག་མ། ཁྱོད་ཀྱིས་གོ་རེ་འདི་སུ་ལ་འཁྱེར་བ་ཡིན།" ཁོས་བུ་མོ་ཆུང་ཆུང་
ལ་དེ་སྐད་དྲིས།
“སྐུ་ཞབས་ལགས། ཁྱེད་ཀྱིས་ཤེས་སྲིད། ངའི་ཁུ་བོ་ལ་འཁྱེར་བ་ཡིན།”
“ཁྱོད་ཀྱི་ཁུ་བོ་ཇག་པ་ཞིག་མིན་ནམ།"
“ཡིན། སྐུ་ཞབས་ཨོར་སྀ•ཨན་ཏོན།”
“གལ་སྲིད་ཉེན་རྟོག་པ་དང་འཕྲད་དེ་ཁྱོད་གང་དུ་འགྲོ་བར་དྲིས་ཚེ། ……
‘ངས་ཁོ་ཚོར་ནགས་ཚལ་ཁྲོད་ཀྱི་དབྱི་ཐ་ལིའི་བཟོ་པར་ཟ་མ་སྐྱེལ་བ་ཡིན་ཞེས་
བཤད་ངེས།”
“གལ་སྲིད་གྲོད་པ་ལྟོགས་བཞིན་པའི་རྔོན་པ་ཞིག་གིས་ཟས་བཟའ་བར་འདོད་དེ།
ཁྱོད་ཀྱི་ཟས་རིགས་དེ་དག་ཁྱེར་སོང་ན་ཅི་བྱེད ……………”
“དེ་ལྟར་སྒྲུབ་མི་ཕོད། ངས་ཟ་མ་འདི་ངའི་ཁུ་བོ་ལ་འཁྱེར་བ་ཡིན་ཟེར་ངེས།"
“དེ་རེད། ཁོས་མི་གཞན་ལ་རང་ཉིད་ཀྱི་ཁ་ཟས་འཕྲོག་ཏུ་འཇུག་མི་སྲིད … ”ཁྱོད་
ཀྱི་ཁུ་བོས་ཁྱོད་ལ་གཅེས་སམ།”
“འོ། ཤིན་ཏུ་གཅེས། ཨོར་སྀ•ཨན་ཏོན། ངའི་ཨ་ཕ་ཚེ་ལས་འདས་པ་ནས་བཟུང་།
ངའི་ཨ་མ་དང་ང་། ངའི་གཅུང་མོ་བཅས་ཁྱིམ་མི་ཡོངས་ལ་ཁོས་གཟིགས་སྐྱོང་གནང་བ་
ཡིན། ངའི་ཨ་མར་ན་ཚ་མ་བྱུང་གོང་ཁོས་ཕྱུག་པོ་ཞིག་ལ་གླ་བྱེད་པར་འོས་སྦྱོར་བྱས། ངའི་
ཁུ་བོ་དང་སྡེ་དཔོན། ཆོས་དཔོན་སོགས་ཀྱིས་གྲོས་བྱས་པ་ནས་བཟུང་། སྡེ་དཔོན་གྱིས་ལོ་
རེར་ང་ལ་ལྭ་རིང་ཞིག་སྟེར་ཞིང་ཆོས་དཔོན་གྱིས་ང་ལ《ཆོས་ཀྱི་དྲི་བ་དྲིས་ལན》ཁྲིད་དེ་
ཀློག་བསླབས། འོན་ཏེ་ངེད་ཅག་ལ་ཆེས་བྱམས་པ་ནི་ཁྱེད་ཀྱི་གཅུང་མོ་རེད།”
ཏག་ཏག་སྐབས་འདིར་ལམ་ཕྲན་གྱི་སྟེང་ནས་ཁྱི་ཞིག་མངོན་བྱུང་། བུ་མོ་ཆུང་ཆུང་
དེས་མཛུབ་མོ་གཉིས་ཁ་ནང་དུ་བཅུག་སྟེ་ཤུ་སྒྲ་རྣ་ལ་གཙེར་བ་ཞིག་བརྒྱབ་པ་ན། ཁྱི་དེ་
མགྱོགས་པོར་བརྒྱུགས་ཡོང་སྟེ་མོའི་གམ་ནས་སྤྲེལ་ལད་འཁྲབ་པ་ཙམ་བྱས་རྗེས། སླར་
ཡང་ཕྱིར་ནགས་ཚལ་གྱི་ཁྲོད་དུ་འཛུལ་སོང་། ཡུན་རིང་མ་འགོར་བར་ཨོར་སོ་དང་ཐག་
མི་རིང་བའི་ཤིང་ཕྲན་ཚང་ཚིང་དེའི་ཕག་ནས་མི་གཉིས་ཡར་དགྱེ་བྱུང་ལ། གྱོན་གོས་ཧྲལ་
ཧྲུལ་ཡིན་ནའང་ལུས་ལ་དྲག་ཆས་སྤྲས་ཡོད་པས། ཚེར་མས་ཁེངས་པའི་ས་སྟེང་ནས་སྦྲུལ་
ཞིག་ནུར་འོངས་པ་དང་གཅིག་མཚུངས་རེད།
“འོ། ཨོར་སཾ·ཨན་ཏོན། དགའ་བསུ་ཞུ། དགའ་བསུ་ཞུ།” ལོ་ན་ཅུང་ཟད་རྒན་པ་
དེས་འདི་ལྟར་བཤད། “ཅི་རེད། ཁྱོད་ཀྱིས་ང་ངོ་མི་ཤེས་སམ།”
“ངོས་ཟིན་གྱི་མི་འདུག" ཨོར་སོས་ཁོའི་གདོང་ལ་ཅེར་ནས་དེ་ལྟར་སྨྲས།
“དངོས་གནས་ཡ་མཚན་པ་ལ། སྨ་ར་བཞག་ཅིང་ཞྭ་མོ་གྱོན་པས་ཁྱོད་ཀྱིས་ང་རང་
ངོས་མ་ཟིན་པ་རེད། ཀ་ཡེ། ལྡིང་དཔོན། ཁྱོད་ཀྱིས་ཡང་བསྐྱར་ཞིབ་ལྟ་ཞིག་བྱོས་དང་། ཁྱོད་
ཀྱིས་ཝ་ཐེར་ལཱོའི་དམག་འཁྲུག་གི་འཐབ་གྲོགས་བརྗེད་སོང་ངམ། ཁྱོད་ཀྱིས་བྷྀ་རན་དོ་སེ་
ཝེལ་ལི(Brando Savelli)མི་དྲན་ནམ། བཀྲ་མི་ཤིས་པའི་ཉིན་དེར་ཁོས་ཁྱོད་ཀྱི་འགྲམ་
ལོགས་ནས་མེ་མདའ་ག་ཙམ་བརྒྱབ་མྱོང་ཨང་།”
“ཅི་རེད། ཁྱོད་ཡིན་ནམ།” ཨོར་སོ་ན་རེ། “1816 ལོར་ཁྱོད་རང་དམག་ཁོངས་ལས་
གར་སོང་ཆ་མེད་དུ་གྱུར་པ་མ་ཡིན་ནམ།”
“ལྡིང་དཔོན། ཁྱོད་ཀྱིས་བཤད་པ་ནང་བཞིན་རེད། གནའ་ཤི་བོ། དམག་ལ་ཞུགས་
ཚེ་སྙིང་པོ་ཅི་ཡང་མི་འདུག ཡང་གཅིག་བཤད་ན་ང་ལ་རང་ཡུལ་དུ་རྩིས་ཤིག་རྒྱག་རྒྱུ་
ཡོད། ཧེ། ཆི་ལི་ཎ། ཁྱོད་ནི་ཅི་འདྲའི་བུ་མོ་ངར་བ་ཞིག་རེད་ཨང་། ངེད་གཉིས་ལ་ཟས་ཤིག་
བྱིན་དང་། གྲོད་པ་ལྟོགས་དྲགས་འདུག ལྡིང་དཔོན། ཁྱོད་ཀྱིས་ནགས་ཚལ་དུ་ཡི་ག་ཅི་
འདྲ་ཆེ་བ་དཔག་པར་དཀའ། འདི་ནི་སུས་གནང་བ་རེད། སྲས་མོ་ཀོ་ལོམ་པཱ་རེད་དམ་ཡང་
ན་སྡེ་དཔོན་རེད།”
“གང་ཡང་མ་རེད། རང་འཐག་འཐག་མཁན་མ་དེས་ང་ལ་སྤྲད་དེ་ཁྱེད་གཉིས་ལ་
བསྐུར་བ་རེད། ད་དུང་ཨ་མར་མལ་གཟན་ཞིག་ཀྱང་གནང་བྱུང་།”
“མོས་ང་ལ་ཅི་ཞིག་བསྒྲུབ་དགོས་ཟེར།”
‘མོས་ས་རྒོད་སློག་པར་གླས་པའི་དབྱི་ཐ་ལིའི་བཟོ་པ་དེ་དག་གིས་ད་ལྟ་མོ་ལ་ཉིན་
རེར་སོའུllསུམ་ཅུ་སོ་ལྔ་དགོས་པ་དང་། ད་དུང་ཕི་ཡེ་ཤྀ་ར་ནེ་རའི་ལྷོ་ཕྱོགས་ཀྱི་ས་ཁུལ་
དག་ཏུ་འདར་བུའི་རིམས་ནད་བྱུང་བས་ཨ་འབྲུམ་ཡང་དགོས་ཞེས་ལབ་པ་རེད་ཟེར།”
“ཟ་འདྲེ་དེ་ཚོ …………ངས་ཁོ་ཚོར་ཅི་ཞིག་བྱེད་པར་ལྟོས་ལ་སྡོད…………… འཛེམ་དོགས་
བྱེད་མི་དགོས། ང་ཚོ་དང་ལྷན་དུ་དགོང་ཟས་ལ་རོལ་ན་ཆོག་གམ། གནས་དབྱུང་བཏང་
བའི་རང་རེའི་ཡུལ་གྲོགས”དེས་སྲིད་དབང་འཛིན་སྐབས་ཟ་མ་ལྷག་ཏུ་སྡུག་པ་རེད།”
“མིན། ངས་ཁྱེད་ཀྱི་ལྷག་བསམ་ལ་ཐུགས་རྗེ་ཆེ་ཞུ ……ང་ཡང་ཕྱིར་འབུད་བཏང་
བ་རེད། ”
“རེད་ཡ། དེ་ངས་གོ་མྱོང་ཡོད། འོན་ཀྱང་ཁྱོད་ཀྱིས་འཁང་ར་ཅི་ཡང་མི་བྱེད་པ་ངས་
ཁག་ཐེག་བྱ་ཐུབ་སྟེ། ཁྱོད་ཀྱིས་རང་གི་རྩིས་ཐོར་ཞིབ་བཤེར་ཐེངས་གཅིག་བྱས་པས་ཆོག
ཚུར་ཤོག་ལ་ཟ་མ་ཟོ།" ཇག་པ་དེས་རང་གི་རོགས་ཟླར་བལྟས་ཏེ་འདི་ལྟར་བཤད། “སྐུ་
ཞབས་ཨོར་སོ། ངས་མཚམས་སྦྱོར་ཞིག་བྱ། འདི་ནི་སྐུ་ཞབས་ཆོས་དཔོན་རེད། དྲང་མོར་
བཤད་ན། ཁོ་རང་དོན་དངོས་སུ་ཆོས་དཔོན་ཞིག་ཡིན་མིན་ངས་ཀྱང་གསལ་པོ་མི་ཤེས་
མོད། གང་ལྟར་ཁོ་ལ་ཆོས་དཔོན་ཞིག་གི་ཡོན་ཏན་ལྡན།”
“སྐུ་ཞབས་ལགས། ང་ནི་ཆོས་ལུགས་རིག་པ་སྦྱོང་བའི་སློབ་མ་དབུལ་བོ་ཞིག་
ཡིན།” ཇག་པ་གཞན་དེ་ན་རེ། “ལམ་འདིར་མི་ཞུགས་ཀ་མེད་བྱུང་བ་རེད། སུས་ཤེས།
བྷཾ་རན་དོ་ལཱ་སིའོ།དེ་མིན་ང་ཡེ་ཤུའི་བླ་ཆེན་ཞིག་ཏུ་གྱུར་ཡོད་ཀྱང་སྲིད།”
“ཅིའི་ཕྱིར་ཆོས་ཚོགས་ལ་ཁྱོད་ཀྱིས་ལམ་སྟོན་བྱེད་པའི་བསོད་ནམས་མ་ཡོད་
པ་རེད།"
“དོན་དག་ཆུང་ཆུང་ཞིག་ལ་རྐྱེན་བྱས་པས་རེད། ངའི་གྲོགས་པོ་བྷཾ་རན་དོ་ལཱ་སིའོ་
ཡི་སྐད་ཆ་ལྟར་བཤད་ན་རྩིས་ཤིག་རྒྱག་ཆེད་ཡིན། ངས་ཕི་ས་སློབ་གྲྭ་ཆེན་མོར་སློབ་སྦྱོང་
གི་ལས་ལ་བརྩོན་སྐབས་གཅུང་མོས་ཚུལ་མིན་གྱི་བྱ་བ་བྱས་པས། ང་ངེས་པར་དུ་ཕྱིར་ཕ་
ཡུལ་དུ་ལོག་ནས་མོ་རང་གནས་ལ་སྟེར་དགོས་འདུག འོན་ཏེ། ང་རང་མ་འབྱོར་བའི་
ཉིན་གསུམ་གྱི་སྔོན་ལ། མོའི་མ་འོངས་པའི་ཁྱོ་གར་འདར་བུའི་རིམས་ནད་ཕོག་སྟེ་ཚེ་ལས་
འདས་ཟིན། དེ་ནས་ངས་འདས་པོའི་སྤུན་ཞིག་ལ་མོ་རང་མནའ་མར་བསུ་དགོས་པའི་རེ་
བ་བཏོན་པ་ཡིན། གལ་སྲིད་ཁྱོད་ཡིན་པའི་དབང་དུ་བཏང་ན་ཁྱོད་ཀྱིས་ཀྱང་དེ་ལྟར་སྒྲུབ་
སྲིད། ཡིན་ནའང་མི་དེས་ཁོ་རང་གཉེན་སྒྲིག་བྱས་ཟིན་ཟེར། ད་ཅི་བྱ།'
“དངོས་གནས་ཐག་གཅོད་བྱེད་དཀའ་བ་ཞིག་རེད། ཁྱོད་ཀྱིས་ཇི་ལྟར་བསྒྲུབས་
པ་ཡིན།”
“གནས་ཚུལ་འདི་ལྟ་བུར་འཕྲད་དུས་ཐག་གཅོད་བྱེད་ཐབས་ཉག་གཅིག་ནི་མེ་
མདའི་མ་ཤུ་རེད།”
“དེ་ལྟར་ན.......
“ཁོའི་མགོ་ལ་གཏད་དེ་མེ་མདས་ཐེངས་གཅིག་བརྒྱབ་པ་ཡིན།” ཇག་པས་ཅི་མི་
སྙམ་པའི་ཚུལ་གྱིས་དེ་ལྟར་སྨྲས།
ཨོར་སོས་མི་སྡུག་པའི་ཉམས་ཤིག་བསྟན་བྱུང་། འོན་ཏེ་མཚར་སྣང་སྐྱེས་པའམ་
ཡང་ན་སྔ་མོ་ནས་ཁྱིམ་ལ་ལོག་མི་འདོད་པས་ཡིན་ཡང་སྲིད། ཁོ་སྔར་བཞིན་རང་མལ་དུ་
བསྡད་ནས་ཁོ་གཉིས་དང་ལབ་གླེང་བྱས་ལ། མ་མཐའ་ཡང་མི་རེའི་གཉའ་ན་མི་གསོད་
གྱོད་དོན་རེ་ཡོད།
ཁོའི་རོགས་ཟླས་སྐད་ཆ་བཤད་པའི་སྐབས་དེར། བྷཾ་རན་དོ་ལཱ་སིའོ་ཡིས་གོ་རེ་དང་ཤ་
ལ་སོགས་པ་རང་གི་མདུན་དུ་བླངས་ཏེ་ཟ་ཞིང་དེ་ནས་ཡང་རང་གི་ཁྱི་ལ་བྱིན། ཁོས་ཨོར་
སོ་ལ་ངོ་སྤྲོད་བྱས་ཏེ། ཁོའི་ཁྱི་དེའི་མིང་ལ་བྷྀ་རུ་སྀ་ཁོ(Brusco)རུ་འབོད་པ་དང་། སྐོར་
ཞིབ་དམག་མིས་རྫུན་ཆས་ཇི་ལྟར་སྤྲས་ནའང་དབྱེ་བ་འབྱེད་ཐུབ་པའི་ཁྱད་འཕགས་ཀྱི་
ནུས་པ་མངའ་ཞེས་སྨྲས་ཤིང་། མཐར་གོ་རེ་ལེབ་མོ་གཅིག་དང་ཕག་ཉྭ་བསྙལ་མ་ཞིག་
གཞོགས་ཏེ་ཁོའི་ཚ་མོར་བྱིན།
“ཇག་པའི་ལས་ཀ་འདི་དངོས་གནས་སྐྱིད་པོ་ཞིག་རེད།” ཆོས་ལུགས་རིག་པ་
སྦྱངས་པའི་སློབ་མ་དེས་ཟས་ཁམ་འགའ་ཟོས་རྗེས་འདི་ལྟར་བཤད། “སྐུ་ཞབས་ཏེལ་
ལ“རེབ་བྷི་ཡ་ལགས། གཅིག་བྱས་ན་ཁྱོད་ཀྱིས་ནམ་ཞིག་ཉམས་སུ་མྱོང་ཐུབ་ཀྱང་སྲིད།
འཚེར་སྣང་ཅི་ཡང་མེད་པར་རང་སྣང་གང་ཤར་བྱེད་ཆོག་པས་ཧ་ཅང་བདེ་སྐྱིད་ལྡན་པ་
ཁྱོད་ཀྱིས་ག་ལེར་རྟོགས་ངེས།” འདིའི་བར་དུ་ཇག་པ་དེས་དབྱི་ཐ་ལིའི་སྐད་ཀྱིས་སྨྲས་པ་
ཡིན་ལ། གཤམ་དུ་སླར་ཡང་ཧྥ་རན་སིའི་སྐད་ཀྱི་ལམ་ནས་འདི་ལྟར་བཤད། “ན་གཞོན་
རྣམས་ལ་མཚོན་ན་ཁོར་སི་ཁཱ་ནི་ཡུལ་སྐྱིད་པོ་ཞིག་གཏན་ནས་མ་རེད། འོན་ཀྱང་ཇག་
པ་རྣམས་ལ་མཚོན་ན་དེ་ལས་ལྡོག་འདུག་སྟེ། བུད་མེད་རྣམས་ཀྱིས་སྨྱོས་པ་ལྟར་ང་ཚོར་
དགའ་པོ་བྱེད། ངའི་ཚུགས་ཀ་འདི་ལྟ་བུ་ཞིག་ཡིན་ཡང་རྫོང་མི་གཅིག་པ་གསུམ་ན་དགའ་
རོགས་གསུམ་ཡོད་ལ། ས་གང་ནས་ཀྱང་རང་གི་ཁྱིམ་ལྟར་བྱེད་ཆོག དེའི་ནང་གི་གཅིག་
ནི་ད་དུང་ཉེན་རྟོག་པ་ཞིག་གི་ཆུང་མ་རེད།”
“སྐུ་ཞབས་ལགས། ཁྱེད་ཀྱིས་སྐད་རིགས་མང་པོ་ཤེས་པ་ལ་ཨང་།” ཨོར་སོས་ནན་
ཏན་གྱི་ངང་ནས་དེ་ལྟར་སྨྲས།
“ཁྱེད་ཀྱིས་ཤེས་སམ། ངས་ཧྥ་རན་སིའི་སྐད་ཀྱིས་བཤད་དོན་ནི ‘བྱིས་པར་བླ་ན་མེད་
པའི་བརྩི་བཀུར་ཐོབ་དགོས’ པས་ཡིན། བྷཾ་རན་དོ་ལཱ་སིའོ་དང་ངེད་གཉིས་ཀྱིས་བུ་མོ་
ཆུང་ཆུང་འདི་ལོག་ལམ་དུ་མི་འཁྲིད་པར་བག་ཡོད་ཚུལ་ལྡན་ཞིག་ཡིན་ན་བསམ་ཡོད།”
“མོ་རང་ལོ་བཅོ་ལྔར་སོན་ཚེ།” ཆི་ལི་ཎའི་ཁུ་བོ་ན་རེ། “ངས་མོ་རང་གནས་ལ་
འགྲོ་སའི་ཁྱིམ་ཚང་ཡག་པོ་ཞིག་འཚོལ་ངེས། མིག་སྔར་ཁྱིམ་ཚང་གཅིག་བློ་ལ་བབས་
ཡོད།"
“ཁྱོད་རང་དངོས་སུ་གཉེན་དོན་གླེང་བར་འགྲོ་རྒྱུ་ཡིན་ནམ།”
“ལོས་ཡིན། ཁྱོད་ཀྱིས་སོམས་དང་། གལ་སྲིད་ངས་ས་གནས་ཀྱི་ཕྱུག་པོ་ཚང་ཞིག་
ལ‘ང་ནི་བྷྀ་རན་དོ་ལཱ་སིའོ་ཡིན། ཁྱེད་ཀྱི་བུ་དང་མི་ཆི་ལི་ཎ་སེ་ཝེལ་ལི(Michilina
Savelli)གཉིས་ཀྱིས་གཉེན་སྒྲིག་བྱེད་པ་མཐོང་ཚེ་ང་རང་ཤིན་ཏུ་དགའ་བར་ངེས” ཞེས་
བཤད་ཚེ། ཁོས་ང་ལ་མི་འདོད་པའི་ལན་ཞིག་སྟེར་ཕོད་དམ།”
“ངས་ཁོར་ལས་དེ་འདྲ་བགྱི་མི་རུང་ཞེས་བཤད་ངེས།” ཇག་པ་གཞན་དེ་ན་རེ། “ངའི
སྤུན་ཟླ་འདིའི་ལག་ཅུང་ཟད་རྩུབ་པོ་ཡོད།”
“གལ་སྲིད་ང་ནི་ནུས་མེད་ཅིག་དང་།” བྷཾ་རན་དོ་ལཱ་སིའོ་ཡིས་མུ་མཐུད་དུ་འདི་
ལྟར་བཤད། “ཡང་ན་ཁྲམ་པ་ཞིག་གམ། ཚུལ་འཆོས་ཅན་ཞིག་ཡིན་ཚེ། ངས་རང་གི་
གལ་ཏའི་ཁ་བཟེད་པ་ཙམ་གྱིས་ཆོག་སྟེ་ཧྥི་རང་ལྀལྔ་ཅན་གྱི་དངུལ་ཊམ་མང་པོ་ཆར་བ་
བཞིན་ནང་དུ་འབབ་ངེས་ཡིན།”
“ཁྱེད་ཀྱི་གལ་ཏའི་ནང་དུ་དེ་འདྲའི་འགུགས་ཤུགས་ཅན་ཅི་ཞིག་ཡོད།"
“ཅི་ཡང་མེད། ཡིན་ནའང་ངས་མི་ཁ་ཤས་ནང་བཞིན་ཕྱུག་པོ་ཞིག་ལ་འཕྲིན་ཡིག་
བསྐུར་ཏེ། ང་ལ་ཧྥ་རན་ལྔ་དགོས་ཞེས་སྨྲས་ཚེ་ཁོས་ལམ་སང་བསྐྱལ་ཡོང་ངེས། འོན་ཏེ།
ལྡིང་དཔོན། ང་ནི་རང་གི་མཚན་སྙན་བསམ་མཁན་ཞིག་ཡིན།
“ཁྱེད་ཀྱིས་ཤེས་སམ། སྐུ་ཞབས་ཏེལ་ལ“རེབ་བྷི་ཡ།” རོགས་ཟླས་ཆོས་དཔོན་དུ་
འབོད་པའི་ཇག་པ་དེ་ན་རེ། “ང་ཚོས་རང་གི་ལམ་ཡིག(མེ་མདར་མཛུབ་སྟོན་ཙམ་བྱས)
ལ་བརྟེན་ནས་མི་རྣམས་ཀྱི་གོང་བཀུར་ཐོབ་པར་བྱས་ཡོད། འོན་ཀྱང་ལྟས་ངན་འགའ་
རེས་མི་གཤིས་གཞུང་དྲང་ཅན་གྱི་ས་ཆ་འདིར་ང་ཚོའི་སྙན་གྲགས་བེད་སྤྱོད་དང་། ཡིག་
གཟུགས་རྫུན་བཟོ་བྱེད་པ་སོགས་ཀྱི་ཐབས་ལ་བརྟེན་ནས་རྒྱུ་ནོར་བཙན་ལེན་བྱེད་བཞིན་
ཡོད་པ་རེད།”
“དེ་ངས་ཤེས་ཡོད།" ཨོར་སོས་སུན་སྣང་གི་ཉམས་ཀྱིས་འདི་ལྟར་བཤད། “འོན་
ཀྱང་རྒྱུ་ནོར་གང་ཞིག་ཁྱེར་བ་རེད།"
“ཟླ་དྲུག་གི་སྔོན་དུ།” ཇག་པ་དེས་མུ་མཐུད་དུ་འདི་ལྟར་བཤད། “ང་རང་ཨོ་རེ་
ཟཱ(Orezza)སྡེ་བའི་ཉེ་འགྲམ་དུ་འཆམ་འཆམ་ལ་འགྲོ་སྐབས། སྡེ་མི་ཞིག་གིས་ཐག་རིང་
ནས་ཞྭ་མོ་ཕུད་དེ་ངས་ཕྱོགས་སུ་ཡོང་ཞིང་། ‘ཨ། ཆོས་དཔོན་སྐུ་ཞབས།(ཁོ་ཚོས་རྒྱུན་
པར་ང་ལ་འདི་ལྟར་འབོད) ང་ལ་བཟོད་སྒོམ་གནང་རོགས། དུས་ཡུན་ཕྱིར་འགྱངས་ཤིག་
བྱེད་དགོས་འདུག ངས་ད་དུང་གྀ་རང་ལྀ་ལྔ་བཅུ་ང་ལྔ་མ་གཏོགས་ཚགས་མེད། དངོས་
གནས་གྲངས་ཀ་འདི་ཙམ་ལས་འཚོལ་མ་ཐུབ་པ་རེད’ ཟེར། ང་རང་ཧ་ལས་པར་གྱུར་ཏེ་
ཁོ་ལ ‘ལྟས་ངན་ཁྱོད། དེའི་ནང་དོན་ཅི་ཡིན། ཧྥེ་རང་ཁྲྀ་ལྔ་བཅུ་ང་ལྔ་ཟེར་བ་ཅི་རེད
ཅེས་དྲིས་པ་ན། ཁོ་ན་རེ། ‘ངས་དྲུག་ཅུ་རེ་ལྔ་ཟེར་བ་ཡིན། འོན་ཀྱང་ཁྱེད་ཀྱིས་ཞྀ་རང་
ཁྲྀ་བརྒྱ་དགོས་ཟེར་བས་དངོས་གནས་བསྒྲུབ་ཐུབ་པ་དཀའ་འདུག’ ‘ཅི་ཟེར། ལྟས་
ངན། ངས་ཁྱོད་ལ་ཧྥི་རང་ཁྲྀ་བརྒྱ་དགོས་ཞེས་བཤད་མྱོང་ངམ། ངས་ཁྱོད་རང་རྩ་བ་ནས་
ངོ་མི་ཤེས།’ ངས་དེ་ལྟར་བཤད་པ་ན། ཁོས་ང་ལ་འཕྲིན་ཡིག་ཅིག་སྤྲད་བྱུང་། འཕྲིན་
ཡིག་ཟེར་ནའང་ནག་ནོག་ཏུ་བཟོས་པའི་ཤོག་ལྷེ་ཞིག་རེད། དེའི་སྟེང་དུ་ཁོ་ལ་གཏན་
ཁེལ་གྱི་ས་གནས་སུ་ཧྥི་རང་ཁྲྀ་བརྒྱ་སྐྱེལ་དགོས་ལ། དེ་མིན་ཌྷིའོ་ཁན་ཐོ•ཁ་སྀ་ཐྀ་རི་ཁོ་ཎི
(GiocantoCastriconi འདི་ངའི་མིང་ཡིན——ཡིས་ཁྱོད་ཀྱི་ཁང་པ་མེ་ལ་
བསྒྲོན་ཏེ་སྒོ་ཕྱུགས་རྣམས་གསོད་ངེས་ཞེས་བཀོད་འདུག འཕྲིན་ཡིག་འབྲི་མཁན་གྱིས་
ངའི་མིང་རྟགས་འགོད་སྟངས་ལ་ལད་མོ་བྱས་ཡོད་པ་དང་། ཆེས་འཚིག་པ་ཟ་ས་ནི་འཕྲིན་
ཡིག་དེ་ཡུལ་སྐད་ཀྱི་ལམ་ནས་བྲིས་ཤིང་ཡིག་ནོར་གྱིས་བཀང་འདུག་པ་དེ་རེད……………ང་
ནི་སློབ་གྲྭ་ནས་བྱ་དགའ་ཁོ་ན་ལེན་མཁན་ཞིག་ཡིན། ཡིག་ནོར་འབྲི་སྲིད་དམ། ངས་ཁོང་
ཁྲོ་མ་བཟོད་པར་སྡེ་མི་དེར་འགྲམ་ལྕག་ཚ་ཐག་ཆོད་པ་ཞིག་གཞུས་པ་ན། ཁོ་རང་མགོ་ཡུ་
འཁོར་བ་ཞིག་བྱས་ཏེ་རང་གནས་སུ་སྐོར་བ་གཉིས་བརྒྱབ་སོང་། ‘བཟང་གི ཁྱོད་ཀྱིས་
ང་རང་ཆོམ་རྐུན་གྱི་ཚད་དུ་བཞག་འདུག ལྟས་ངན་ཁྱོད།’ ངས་ཁོ་ལ་དེ་ལྟར་བཤད་རྗེས་
ཁྱེད་ཀྱིས་ཤེས་པའི་གནས་དེར་རྡོག་ཐོ་ནན་མོ་ཞིག་གཞུས་པ་ཡིན། ཁོང་ཁྲོ་ཞུ་རྗེས་ངས་ཁོ་
ལ་འདི་ལྟར་བཤད། ‘ཁྱོད་ཀྱིས་དངུལ་འདི་གཏན་ཁེལ་བྱས་པའི་གནས་དེར་ག་དུས་སྐྱེལ་
དགོས’ ‘དེ་རིང་ཡིན།’ ‘འགྲིག་འདུག ཁྱོད་རང་སྐྱེལ་དུ་སོང་། -འཕྲིན་ཡིག་
ཏུ་གསལ་པོར་བྲིས་ཡོད་དེ་ཤིང་སྡོང་ཞིག་གི་རྩ་རེད། ཁོས་དངུལ་དེ་རྣམས་ཁྱེར་ཏེ་ཤིང་
སྡོང་ཞིག་གི་རྩ་རུ་སྦས་རྗེས་ཕྱིར་ངའི་གམ་དུ་ཡོང་། ང་རང་ཉེ་འགྲམ་དུ་བསྐུངས་ཡོད།
ངེད་གཉིས་ཀྱིས་གནས་དེར་ཏག་ཏག་ཆུ་ཚོད་དྲུག་ལ་བསྒུགས་པ་ཡིན། སྐུ་ཞབས་ཏེལ་
ལ“རེབ་བྷི་ཡ། གལ་སྲིད་དགོས་པ་ཡོད་ཚེ་ངས་ཉིན་གསུམ་ལ་སྒུག་དགོས་ཀྱང་ཆོག ཆུ་
ཚོད་དྲུག་འགོར་རྗེས་བྷ་སྀ་ཐི་ཡཔ་ལྟས་ངན་ཞིག་སླེབས་བྱུང་། ངོ་ཚ་ཁྲེལ་མེད་ཀྱི་སྐྱེད་
ལྕིའི་བུ་ལོན་གཏོང་མཁན་ཞིག་ཡོད་པ་དེ་རེད། ཁོས་ལུས་སྟོད་བསྒུར་ཏེ་ས་ནས་དངུལ་
ལེན་སྐབས་ངས་མ་ཤུ་མནན་པ་ཡིན་ལ། བསྡིགས་ཁུང་སྤྲད་པ་ཤིན་ཏུ་གཟུ་བས་ཏག་
ཏག་མགོ་ལ་ཕོག་སྟེ་ས་འོག་ནས་བསློགས་པའི་དངུལ་རྣམས་ཀྱི་སྟེང་དུ་འགྱེལ། ‘གླེན་
རྒན།’ ངས་སྡེ་མི་དེ་ལ་འདི་ལྟར་བཤད། ‘ད་ནི་རང་གི་དངུལ་ཕྱིར་ལ་ཁྱེར། ད་ནས་
བཟུང་ཏྟིའོ་ཁན་ཐོ•ཁ་སྀ་འྀ་རི་ཁོ་ཎི་ཡིས་ཐ་ཤལ་གྱི་ལས་འདི་འདྲ་བགྱི་བར་དོགས་པ་མ་
ཟ།' ཉམ་ང་བའི་སྡེ་མི་དེས་འདར་སིག་སིག་རང་ཉིད་ཀྱི་ཧྥེ་རང་ལྀ་དྲུག་ཅུ་རེ་ལྔ་བོ་ཡར་
བླངས་ཤིང་འབྱིད་པ་ཙམ་ཡང་མ་བྱས་པར་ང་ལ་བཀའ་དྲིན་ཞུས། ངས་སླར་ཡང་རྡོག་ཐོ་
གཅིག་སྐྱེལ་མའི་ཚུལ་དུ་བྱིན་པ་ན། ཁོས་ཕྱི་བལྟས་ཙམ་ཡང་མ་བྱས་པར་བྲོས་སོང་།”
“འོ། ཆོས་དཔོན།” བྷཾ་རན་དོ་ལཱ་སིའོ་ན་རེ། “རྒྱག་ཐེངས་དེར་དངོས་གནས་སྨོན
པ་འཆོར་བ་ཞིག་རེད། ཁྱོད་ཀྱང་ཤིན་ཏུ་དགའ་ཡོད་ངེས།”
“མེ་མདའ་ཏག་ཏག་བྷ་སཾ་ཐི་ཡ་པ་དེའི་ཟ་འགྲམ་དུ་ཕོག་འདུག” ཇག་པ་དེས་མུ་
མཐུད་དུ་འདི་ལྟར་བཤད། “དེར་བརྟེན་ངས་ཝིར་ཏྟིའོ་ཡི་སྙན་ཚིག་སྟེ། …………ཞ་ཉེའི་ཞུན་
མས་ཁོའི་ཟ་འགྲམ་བརྟོལ་བ་ན། དེ་མ་ཐག་ས་ལ་འཕྲེད་ཀྱིས་འགྱེལ”ཞེས་པ་དེ་དྲན་བྱུང་།
‘ཞུན་མ།’ སྐུ་ཞབས་ཨོར་སོ། ཞ་ཉེའི་མདེའུ་ཡིས་མཁའ་དབུགས་བརྟོལ་སྐབས་ཤིན་ཏུ་
མགྱོགས་དྲགས་པས་ཞུ་བར་འགྱུར་ཞེས་པའི་བཞེད་ཚུལ་དེ་ལ་ཁྱེད་རང་ཡིད་ཆེས་སམ།
ཁྱེད་ཀྱིས་མདེལ་ལམ་རིག་པ་ལ་ཞིབ་འཇུག་བྱས་མྱོང་བས་བཞེད་ཚུལ་དེ་འགྲིག་མིན་ང་
ལ་གསུངས་ཆོག”
ཨོར་སོའི་སེམས་སུ་ཕི་ས་སློབ་ཆེན་གྱི་སློབ་རམས་པ་ཞིག་ལ་དེའི་སྤྱོད་ཚུལ་ལུགས་
དང་མཐུན་མིན་ཐད་རྩོད་གླེང་བྱེད་པ་ལས། དངོས་ལུགས་རིག་པའི་གནད་དོན་འདི་གླེང་
བ་བཟང་སྙམ། ཡིན་ནའང་ཚན་རིག་གི་བགྲོ་གླེང་འདི་ལ་སྤྲོ་བ་མེད་པའི་བྷཾ་རན་དོ་ལཱ་
སིའོ་ཡིས་ཁོ་གཉིས་ཀྱི་ཚིག་མཚམས་བཅད་དེ། ཉི་མ་ནུབ་རིར་ཡལ་ལ་ཉེ་ཞེས་གསལ་
འདེབས་བྱས། ཁོས་ཨོར་སོ་ལ་འདི་ལྟར་བཤད། “ཨོར་སྀ•ཨན་ཏོན། ང་ཚོ་དང་ལྷན་དུ་
དགོང་ཟས་ལ་རོལ་འདོད་མེད་ན། སྲས་མོ་ཀོ་ལོམ་པཱར་ཡུན་རིང་སྒུག་ཏུ་མ་འཇུག ཡང་
གཅིག་བཤད་ན། ཉི་མ་ནུབ་རིར་ཡལ་རྗེས་ལམ་ལ་བགྲོད་པར་ཡང་སྟབས་བདེ་མིན། ཁྱོད་
ཀྱིས་ཕྱི་ལ་ཡོང་ན་མེ་མདའ་མི་འཁྱེར་དོན་ཅི་ཡིན། འདིའི་ཉེ་འཁོར་ན་མི་ངན་ཡོད་པས་
ཁྱོད་ཀྱིས་གཟབ་གཟབ་བྱེད་དགོས། ཡིན་ནའང་དེ་རིང་ཁྱོད་སྐྲག་མི་དགོས། བྷ་རི་སི་ཎི་ཕ་
བུ་རྣམས་ལམ་བར་དུ་ཞིང་ཆེན་སྲིད་འཛིན་དཔོན་ལ་འཕྲད་པས་ཁོ་རང་ཁྱིམ་དུ་བསུས་
སོང་། སྲིད་འཛིན་དཔོན་དེ་ཕི་ཡེ་འྀ་ར་ནེ་རར་ཉིན་གཅིག་ལ་བསྡད་རྗེས། ཁཱོར་ཐེནྡུལ་
ཕེབས་ཏེ་རྨང་འདིང་མཛད་སྒོ་ཞིག་ལ་གཙོ་སྐྱོང་གནང་རྒྱུ་རེད ………དངོས་གནས་སྙིང་པོ་
ཅི་ཡང་མི་འདུག ཁོ་རང་དོ་ནུབ་བྷ་རི་སི་ཎི་ཚང་ནས་སྡོད་རྒྱུ་རེད། འོན་ཀྱང་སང་ཉིན་
ནས་བཟུང་ཁོ་ཚོར་ཁོམ་སྐབས་ཡོད་ངེས་ཏེ། ཝིན་སེན་ཐེ་ལོ་ནི་མི་མ་རུངས་པ་ཞིག་ཡིན་
ལ། ཨོར་ལན་ཏུའུ་སིའོ་ཡང་ཁོ་ལས་ཡ་རབས་ཤིག་ཡིན་མི་སྲིད ……-ཁྱོད་ཀྱིས་ཐབས་ཤེས་
གང་ཡོད་བཏོན་ཏེ་ཁོ་ཚོར་ཁ་ཕྲལ་ནས་ངོ་ཡ་བྱེད་དགོས་ལ། དེ་རིང་འདི་ཡིན་ན་སང་
ཉིན་ཅིག་ཤོས་དེར་ངོ་ཡ་བྱོས། གང་ལྟར་ཁྱོད་ཀྱིས་གཟབ་གཟབ་བྱེད་དགོས། ང་ལ་འདི་མ་
གཏོགས་བཤད་རྒྱུ་མང་པོ་མེད།”
“སློབ་སྟོན་གནང་བར་ཐུགས་རྗེ་ཆེ།” ཨོར་སོ་ན་རེ། “ཡིན་ནའང་ང་ཚོའི་བར་ལ་
རྩོད་གཞི་ཞིག་མེད་ལ། ཁོ་ཚོ་ཚུར་ཡོང་སྟེ་ང་ལ་བསྙད་བརྐོས་པ་མིན་ཚེ་ང་དང་ཁོ་ཚོར་
རྩོད་རྒྱུ་ཅི་ཡང་མེད།”
ཇག་པ་དེས་ལྕེ་སྣེ་ཁ་འགྲམ་ནས་ཕྱི་རུ་མངོན་ཙམ་བྱས་རྗེས། གདོང་ལ་ཁྲེལ་དགོད་
ཀྱི་འཛུམ་ཞིག་བསྟན་ཏེ་རྐན་སྒྲ་ཐག་སེ་བཏང་། ཡིན་ནའང་སྐད་ཆ་ཚིག་གཅིག་ཀྱང་མ་
སྨྲས། ཨོར་སོ་ཡར་ལངས་ནས་འགྲོ་གྲབས་བྱས།
“རེད་ཡ།” བྷཾ་རན་དོ་ལཱ་སིའོ་ན་རེ། “ངས་ད་དུང་ཁྱེད་ཀྱི་མེ་རྫས་བྱིན་པར་ཡང་
བཀའ་དྲིན་ཞུས་མེད། དངོས་གནས་སྟེར་རན་ཞིག་ལ་བྱིན་སོང་། ད་ནི་ང་ལ་མཁོ་བ་ཅི་
ཡང་མེད……………འོ། ད་དུང་ལྷམ་ཞིག་དགོས་འདུག ………འོན་ཀྱང་། ཉིན་འདི་འགར་ངས་
གནའ་ལྤགས་ཀྱི་ལྷམ་ཞིག་བཟོ་རྩིས་ཡོད།”
ཨོར་སོས་ཧྥ་རང་ལྀ་ལྔ་ཅན་གྱི་ཊམ་བུ་གཉིས་ཇག་པའི་ལག་ཏུ་བརྫངས།
“ཁྱོད་ལ་མེ་རྫས་སྟེར་མཁན་ནི་ཀོ་ལོམ་པཱ་རེད། འདི་ཡིས་ཁྱོད་ཀྱིས་ལྷམ་ཉོས།”
“ཁྱོད་ཀྱིས་གླེན་རྟགས་མ་སྟོན། ང་ཡི་ལྡིང་དཔོན།” བྷཾ་རན་དོ་ལཱ་སིའོ་ཡིས་ཊམ་བུ་
དེ་གཉིས་ཕྱིར་བྱིན་ཏེ་སྐད་མཐོན་པོས་འདི་ལྟར་བཤད། “ཁྱོད་ཀྱིས་ང་རང་མུ་ལྟོ་པ་ཞིག་
ཏུ་འདོད་ཡོད་དམ། ངས་གོ་རེ་དང་མེ་རྫས་ཡིན་ན་དང་དུ་ལེན་མོད། གཞན་ཅི་ཡང་ལེན་
གྱི་མེད།”
“ངས་འཐབ་གྲོགས་རྒན་པའི་བར་དུ་ཕན་ཚུན་རོགས་རམ་བྱེད་ཆོག་པར་སྙམ་ཡོད།
ད་བདེ་མོ་བྱོས།”
འོན་ཀྱང་མ་སོང་བའི་སྔོན་ལ། ཁོས་ཇག་པ་དེར་ཚོར་དུ་མ་བཅུག་པར་ལྐོག་ཏུ་
དངུལ་ཊམ་དེ་གཉིས་ཇག་པའི་གལ་ཏའི་ནང་དུ་བཅུག
“བདེ་མོ་བྱོས། ཨོར་སྀ·ཨན་ཏོན།” ཆོས་དཔོན་ན་རེ། “གཅིག་བྱས་ན་ཉིན་འགའི་
རྗེས་སུ་ང་ཚོ་སླར་ཡང་ནགས་ཚལ་འདིར་མཇལ་ཏེ། འུ་གཉིས་ཀྱིས་མུ་མཐུད་དུ་ཝིར་རྗིའོ་
ཡི་སྐོར་བགྲོ་གླེང་བྱ་ཐུབ།"
ཨོར་སོས་གཞུང་དྲང་གི་གྲོགས་པོ་དེ་གཉིས་ལ་ཞལ་གྱེས་ཞུས་ཏེ་ཆུ་ཚོད་སྐར་མ་བཅོ་
ལྔ་ཙམ་ལ་སོང་བ་ན། གློ་བུར་དུ་མི་ཞིག་རྒྱབ་ཕྱོགས་ནས་བརྒྱུགས་ཡོང་བ་ཐོས་བྱུང་། མ་
གཞི་བྷཾ་རན་དོ་ལཱ་སིའོ་ཡིན་འདུག
“ལྡིང་དཔོན། ཁྱོད་རང་དངོས་གནས་ཚད་ལས་བརྒལ་འདུག” ཁོས་དབུགས་ཧལ་
ཧལ་གྱིས་འདི་སྐད་སྨྲས། “དངོས་གནས་ཚད་ལས་བརྒལ་འདུག ཁྱོད་ཀྱི་ཧྥི་རང་ཁྲྀ་བཅུ་
བོ་འདི་རེད། མི་གཞན་ཞིག་ཡིན་ཚེ་ཐལ་དྲགས་པའི་ཀུ་རེ་འདི་འདྲ་ངས་དང་ལེན་བྱེད་
མི་སྲིད། ངའི་ཚབ་ཏུ་སྲས་མོ་ཀོ་ལོམ་པཱར་འཚམས་འདྲི་ཞིག་ཞུ་རོགས། ཁྱོད་ཀྱིས་ང་ལ་
དབུགས་ཀྱང་ལེན་དཀའ་བར་བཟོས་སོང་། གཟིམ་ས་བདེ།
བཅུ་གཉིས།
ཨོར་སོས་ཤེས་རྟོགས་བྱུང་བ་ལྟར་ན། ཀོ་ལོམ་པཱས་ཁོ་རང་ཕྱི་ལ་སོང་སྟེ་ཡུན་རིང་
འགོར་བས་སེམས་ཁྲལ་ཅུང་ཟད་བྱས་འདུག་མོད། འོན་ཀྱང་ཁོ་རང་མཐོང་མ་ཐག་སླར་
ཡང་ནམ་རྒྱུན་ལྟར་བབ་བརླིང་གི་ཁྲོད་ན་སྐྱོ་ཉམས་མངོན་པའི་རྣམ་འགྱུར་དེར་བསྒྱུར།
དགོང་ཟས་ལ་རོལ་སྐབས། ཁོ་ཚོས་འབྲེལ་མེད་ཀྱི་དོན་དག་འགའ་རེ་གླེང་ཞིང་། ཨོར་
སོས་གཅུང་མོའི་བག་ཕེབས་པའི་སྣང་ཚུལ་མཐོང་བ་ན། སྤོབས་པ་ཆེ་རུ་བསྐྱེད་ནས་ཇག་
པ་དེ་གཉིས་དང་འཕྲད་པའི་བརྒྱུད་རིམ་བཤད་པར་མ་ཟད། ད་དུང་ཀྱལ་ཀ་སློང་བའི་
ཚུལ་གྱིས་བུ་མོ་ཆུང་ཆུང་ཆི་ལི་ཎ་ཡིས་རང་གི་ཁུ་བོ་དང་དེས་གོང་བཀུར་བྱེད་སའི་ལས་
རིགས་གཅིག་པའི་སྐུ་ཞབས་ཁ་སཾ་ཏྲྰཾ་རི་ཁོ་ཎི་གཉིས་ལས་ཀུན་སྤྱོད་དང་ཆོས་ལུགས་
ཕྱོགས་ཀྱི་སློབ་གསོ་ཇི་ལྟར་མྱོང་བཞིན་ཡོད་ཚུལ་སྨྲས།
“བྷཾ་རན་དོ་ལཱ་སིའོ་ནི་མི་གཞུང་དྲང་ཞིག་རེད།” ཀོ་ལོམ་པཱ་ན་རེ། “འོན་ཀྱང་ཁ་
སཾ་ཏྲྰཾ་རི་ཁོ་ཎི་ཞེས་པ་དེ་ནི་རྩ་དོན་མེད་པའི་མི་ཞིག་ཡིན་སྐད།”
“ངས་བལྟས་ན་ཁོ་དང་བྷཾ་རན་དོ་ལཱ་སིའོ་གཉིས་ལ་ཁྱད་པར་ཆེན་པོ་མི་འདུག”
ཨོར་སོ་ན་རེ། “ཁོ་གཉིས་ཀ་འཛེམ་བག་མེད་པར་སྤྱི་ཚོགས་ཀྱི་ཁ་གཏད་དུ་ལངས་ཡོད་
ལ། ཉེས་དོན་གཅིག་བསགས་ཚེ། ཉེས་དོན་གཞན་རྣམས་ཀྱང་མུ་མཐུད་དུ་བསོག་པར་
འགྱུར། འོན་ཀྱང་ཁོ་གཉིས་ཀྱི་ཉེས་པ་དེ་གཅིག་བྱས་ན་ནགས་ཚལ་དུ་སོང་མེད་པ་དག་
ལས་མི་ཆེ་ཡང་སྲིད།”
ཁོའི་གཅུང་མོས་ཐོས་མ་ཐག་གདོང་ལ་འཛུམ་མདངས་ཤིག་མངོན་ཡོང་།
“རེད་ཡ།” ཨོར་སོས་མུ་མཐུད་དུ་འདི་ལྟར་བཤད། “མི་སྐྱོ་པོ་འདི་དག་ལའང་སོ་
སོའི་ལ་རྒྱ་ཡོད་པ་རེད། ཁོ་ཚོ་འཚོ་བའི་ལམ་ཁ་འདི་འདྲ་ཞིག་ལ་འགྲོ་དགོས་པ་ནི་ཡ་ང་
བའི་མཁྲེགས་འཛིན་གྱི་ལྟ་ཚུལ་ལན་པ་ལས། ཐ་ཤལ་བའི་འདོད་རྔམ་གྱིས་དེད་པ་ཞིག་
མ་རེད།”
ཡུད་ཙམ་གྱི་རིང་ལ་མིང་སྲིང་གཉིས་ཀ་ཁུ་སིམ་མེར་ལུས།
“ཨ་ཇོ།” ཀོ་ལོམ་པཱས་ཁོ་ལ་ཁོ་ཧྥེ་ལྡུག་བཞིན་འདི་ལྟར་བཤད། “མདང་ནུབ་ཁཱར་
ལོ∶བྷད་ཏི་སྀ་ཐ,ཕི་ཡེ་ཐྀ་རི(Carlo-Battista Pietri)ཚེ་ལས་འདས་པ་ཁྱོད་ཀྱིས་ཕལ་
ཚེར་ཤེས་ཡོད་ངེས། རེད་ཡ། ཁོ་ལ་འདར་བུའི་རིམས་ནད་བྱུང་ནས་ཤི་བ་རེད།"
“ཕི་ཡེ་བྲྀ་རི་ཞེས་པ་དེ་སུ་རེད།"
“སྡེ་བ་འདིའི་རེད། ཁོའི་ཆུང་མའི་མིང་ལ་མད་ད་ལེ་ནཱ་ཟེར་ཏེ། འུ་གཉིས་ཀྱི་ཨ་ཕ་
ཚེ་ལས་འདའ་ཁར་ཟིན་དེབ་དེ་ཏག་ཏག་མོའི་ལག་ཏུ་བཞག་པ་རེད། ད་ལྟ་ཡུགས་མོ་དེས་
ང་བཙལ་ནས་གདུང་མདུན་དུ་མྱང་གཞས་ཤིག་གཏང་རོགས་ཞེས་ཞུ་བ་བྱས་སོང་། ཐམས་
ཅད་སྡེ་བ་གཅིག་གི་ཁྱིམ་མཚེས་ཡིན་པས་རབ་ཡིན་ན་ཁྱོད་ཀྱང་འགྲོ་དགོས་ཏེ། རང་རེའི་
ས་ཆ་ཆུང་ཆུང་འདིར་གུས་སྲོལ་འདི་ལྟ་བུ་ནི་མེད་དུ་མི་རུང་ངོ་། །”
“ཉོག་གཏམ་མ་བཤད། ཀོ་ལོམ་པཱ། རང་ཉིད་ཀྱི་གཅུང་མོས་མི་མང་གི་མདུན་སར་
དེ་འདྲའི་འཁྲབ་སྟོན་བྱེད་པར་ང་ཡེ་ནས་མི་འཐད།”
“ཨོར་སོ།” ཀོ་ལོམ་པཱ་ན་རེ། “མི་སོ་སོར་འདས་པོར་མྱ་ངན་བྱེད་པའི་ཐབས་ལམ་
རེ་ཡོད་ངེས་ལ། བྷ་ལ་ཐ་ནི་རང་ཅག་གི་ཕ་མེས་ཡང་མེས་ནས་བརྒྱུད་ཡོང་བ་ཡིན་པས་
ང་ཚོས་དེ་ཉིད་གནའ་བོའི་སྲོལ་རྒྱུན་ཞིག་ཏུ་བརྩིས་ཏེ་རྒྱུན་འཁྱོངས་བྱེད་དགོས། མད་ད་
ལེ་ནཱར་མྱང་གཞས་རྩོམ་པའི་ལྷན་སྐྱེས་མེད་ལ། ཡུལ་འདིར་ཆེས་ཕུལ་དུ་བྱུང་བའི་མྱང་
གཞས་གཏོང་མཁན་ནི་རྒན་མོ་ཧྥི་ཨོར་དྷི་སྀ་ཕི་ཎ(Fiordispina)ཡིན་མོད། ཡིད་ཕངས་
པ་ཞིག་ལ་མོ་ཡང་ནད་ཀྱིས་མནར་ཡོད་པས་བྷ་ལ་ཐ་གཏོང་མཁན་ཞིག་ངེས་པར་དུ་
དགོས་འདུག”
“ཁྱོད་ཀྱིས་བསམ་ན་གལ་སྲིད་མི་གང་རུང་ཞིག་གིས་ཁཱར་ལོ∶བྷད་ཏི་སཾ་ཐའི་གདུང་
སྒམ་གྱི་འགྲམ་དུ་སྙན་ཚིག་ཉག་ཉོག་ཅིག་མ་གྱེར་ཚེ་ཁོ་རང་བར་དོ་ནས་བགྲོད་མི་ཐུབ་པ་
ཨེ་རེད། ཀོ་ལོམ་པཱ། ཁྱོད་ཉིད་གདུང་མདུན་དུ་འགྲོ་འདོད་ཡོད་ན་སོང་། ཁྱོད་ཀྱིས་དགོས་
གལ་ཡོད་པར་བསམ་ན་ང་ཡང་ཁྱོད་དང་ལྷན་དུ་འགྲོ་ཆོག འོན་ཀྱང་ཐོལ་བྱུང་དུ་གཞས་
རྩོམ་རྒྱུ་དེ་ནི་ཁྱོད་ཀྱི་ན་ཚོད་དང་མི་རན ………… གཅུང་མོ་ལོ་ལོ། ངས་ཁྱོད་ལ་ཞུ་བ་བྱེད།”
“ཨ་ཇོ། ངས་གཞན་ལ་ཁས་ལེན་བྱས་ཟིན། ཁྱོད་ཀྱིས་ཀྱང་ཤེས་ཏེ་འདི་ནི་ཡུལ་
འདིའི་གོམས་སྲོལ་རེད། ངས་ཡང་བསྐྱར་ཐེངས་གཅིག་བཤད། མྱང་གཞས་ཐོལ་བྱུང་དུ་
རྩོམ་ཐུབ་མཁན་ང་མ་གཏོགས་མེད།”
“གོམས་སྲོལ་ཆ་མ་ཆོ།’
“འདི་ལྟར་མྱང་གཞས་གཏོང་བ་ནི་ང་ལ་མཚོན་ནའང་བཟོད་དཀའ་བ་ཞིག་ཡིན་ཏེ།
འུ་ཚང་གི་རྐྱེན་ངན་དེ་ཡིད་ལ་དྲན་འོངས་པས། རང་ཉིད་ལ་སང་ཉིན་ན་ཚ་ཞིག་བྱུང་སྟེ་
མལ་སར་ལྷུང་ན་ཅི་མ་རུང་སྙམ་པ་ཞིག་རེད། ཡིན་ནའང་དེ་ལྟར་བྱ་མི་རུང་། ང་ལ་གཞས་
གཏོང་དུ་འཇུག་རོགས། ཨ་ཇོ། ཁྱོད་ཀྱིས་དྲན་ནམ། ཨ་ཡད་ཁྲིའོ་ནས་དབྱིན་ཇིའི་སྲས་མོ་
དེས་རང་རེའི་གནའ་བོའི་གོམས་སྲོལ་འདི་ལ་མཐོང་ཆུང་བྱེད་ནའང་། ཁྱོད་ཀྱིས་ང་ལ་
ཐོལ་བྱུང་དུ་གཞས་རྩོམ་པར་བཅུག་སྟེ་མོ་རང་དགའ་བར་བྱས་པ་རེད། དེ་རིང་ངས་ཉམ་
ང་བའི་མི་ཞིག་གི་ཕྱིར་དུ་མྱང་གཞས་ཐོལ་བྱུང་དུ་གཏོང་མི་ཆོག་གམ། ཁོ་ཚོས་ད་དུང་
ང་ལ་བཀའ་དྲིན་ཞུ་སྲིད་པ་དང་། ངས་འདི་ལྟར་བསྒྲུབ་ཚེ་ཁོ་ཚོའི་སེམས་ཀྱི་སྡུག་བསྔལ་
ཡང་ཅུང་ཟད་སེལ་ཐུབ།”
“བཟང་གི རང་གིས་ཅི་འདོད་ལྟར་གྱིས། ཁྱོད་ཀྱིས་བྷ་ལ་ཐའང་སྔ་མོ་ནས་བརྩམས
ཟིན་པ་ཁོ་ཐག་རེད། བརྩམས་ཏེ་མ་བཀོལ་ན་ཡིད་ཕངས་པར་འདོད་པ་ཡིན་ངེས།”
“དེ་མིན། ཨ་ཇོ། འདི་ངས་སྔོན་ལ་བརྩམས་ཆོག་པ་ཞིག་མ་རེད། ང་རང་བེམ་
པོའི་འགྲམ་དུ་ལངས་ཤིང་མི་དེ་གསོན་ངོགས་ན་ཡོད་པའི་རྣམ་པ་བློ་ལ་འཆར་བར་བྱས་
ཏེ། མིག་མཐར་དབང་མེད་དུ་མཆི་མ་འཁོར་སྐབས་སེམས་ལ་གང་ཤར་ཐད་ཀར་གྱེར་པ་
ཞིག་ཡིན།”
འདི་ཐམས་ཅད་ཀྱང་འུད་བརྗོད་མེད་པར་བབ་ཆགས་ཀྱིས་བཤད་པར་གཞིགས་ན།
སྲས་མོ་ཀོ་ལོམ་པཱར་རང་ཉིད་ཀྱི་ངག་རྩལ་ངོམ་འདོད་ཡེ་ནས་མེད་པ་རྟོགས་ཐུབ། མཐར་
ཨོར་སོ་ལ་གོ་བསྐོན་བློ་འགུགས་བྱས་པས་གཅུང་མོ་དང་འགྲོགས་ཏེ་ཕི་ཡེ་འྀ་རི་ཚང་ལ་
སོང་། གཤིན་པོ་ནི་ཁྱིམ་ཚང་འདིའི་ཁང་བ་ཆེ་ཤོས་དེའི་ནང་གི་ཅོག་ཙེའི་སྟེང་དུ་བཞག་
པ་དང་གདོང་ཕྱི་ལ་མངོན་ཡོད། ཁང་བའི་སྒོ་དང་སྒེའུ་ཁུང་ཐམས་ཅད་དམ་དུ་གཏན་
ཞིང་ཅོག་ཙེའི་མཐའ་འཁོར་དུ་དཀར་མེ་མང་པོ་བསྒྲོན་ཡོད། ཡུགས་མོ་དེ་གཤིན་པོའི་
སྔས་འགྲམ་དུ་ཡོད་ཅིང་རྒྱབ་ཕྱོགས་སུ་བུད་མེད་ཁྱིམ་ཕྱེད་ཁེབས་པ་ཙམ་ས་ལ་བསྡད་
ཡོད། ཁྱིམ་གྱི་ལོགས་ཤིག་ཏུ་སྐྱེས་པ་རྣམས་གྲལ་འགྲིག་པོར་ལངས་འདུག་ལ། ཁོ་ཚོས་ཞྭ་
མོ་ཕུད་དེ་མིག་ཟུང་བེམ་པོའི་སྟེང་དུ་ཅེར་ནས་མྱ་ངན་བྱེད་བཞིན་ཡོད། གསར་དུ་མྱ་ངན་
ཞུ་རུ་ཡོང་བ་དག་རེ་རེ་བཞིན་ཅོག་ཙེའི་འགྲམ་དུ་སོང་སྟེ་གཤིན་པོའི་གདོང་ལ་འོ་ཞིག་
བྱས་རྗེས་ཡུགས་མོ་དང་དེའི་བུ་ལ་མགོ་བོ་སྒུར་ཙམ་བྱེད། དེ་ནས་ཁ་ཅི་ཡང་མི་གྲག་པར་
མྱ་ངན་བྱེད་པའི་མི་ཚོགས་ཀྱི་གྲས་སུ་བཅར་འགྲོ། འོན་ཀྱང་སྐབས་རེར་མགྲོན་པོ་གང་
ཞིག་གིས་གཟབ་ནན་བརྗིད་ཆགས་ཀྱི་རྣམ་པ་དེ་གཏོར་ནས་གཤིན་པོར་སྐད་ཆ་ཁ་ཤས་སྨྲ་
བ་ཡིན་ལ། རྒན་མོ་ཞིག་ན་རེ། “ཁྱོད་ཀྱིས་ཡ་རབས་ཚུལ་ལྡན་གྱི་ཆུང་མ་བསྐྱུར་ནས་འགྲོ་
དོན་ཅི་ཡིན། མོས་ཁྱོད་ལ་ཞབས་ཕྱི་ཡག་པོ་མ་བསྒྲུབ་པ་རེད་དམ། ཁྱོད་ལ་ཆད་འདུག་
པ་ཅི་ཞིག་ཡོད། ཅིའི་ཕྱིར་ཟླ་གཅིག་ལ་མ་བསྒུག་པ་ཡིན། མནའ་མས་ཁྱོད་ལ་ཚ་བོ་ཞིག་
བཙའ་གྲབས་ཡོད།”
ཕི་ཡེ་ཐྀ་རིའི་བུ་ནི་གཟུགས་སྟོབས་ཆེ་བའི་གཞོན་ནུ་ཞིག་ཡིན་ལ། འཁྱགས་ཟིན་
པའི་ཕ་འདས་པོའི་ལག་པར་དམ་དུ་འཇུས་ཏེ་འདི་ལྟར་སྐད་བརྒྱབ། “ཨཱ། ཁྱེད་རང་རྐྱེན་
ལམ་དུ་མི་འཆི་དོན་ཅི་ཡིན། ངས་ཁྱོད་ལ་དགྲ་ཤ་ལེན་ངེས།”
འདི་ནི་ཨོར་སོ་ཁྱིམ་དུ་འཛུལ་མ་ཐག་རྣ་ལམ་དུ་འོངས་པའི་སྐད་ཆ་ཐོག་མ་དེ་རེད།
ཁོ་རང་མཐོང་བ་ན་མི་ཚོགས་ཀྱིས་འཕྲལ་དུ་ལམ་ཕྱེ་ཞིང་། མཚར་སྣང་གི་གཏམ་ཤུབ་
བུར་སྨྲ་བའི་སྒྲ་ཞིག་མཆེད་ཡོང་བ་ནི་མྱང་གཞས་གཏོང་མཁན་གྱི་བུ་མོ་དེ་སླེབས་པ་ཤེས་
པས་ཐམས་ཅད་འུར་ལངས་པ་ཡིན་འདུག ཀོ་ལོམ་པཱས་ཡུགས་མོར་སྐེ་འཇུ་ཞིག་བྱས་པ་
དང་། མོའི་ལག་པ་ཡ་གཅིག་ལ་འཇུས་ཏེ་མིག་ཕབ་ནས་ཡུད་ཙམ་ལ་བསམ་གཞིག་བྱས་
རྗེས། མེ་ཟཱ་རོ་ལྟག་པར་དེད་དེ་མིག་གཉིས་ཀྱིས་གཤིན་པོར་ཅེར། དེ་ནས་ལུས་སྟོད་བསྒུར་
ཏེ་བེམ་པོར་གཏད་ཅིང་བཞིན་མདངས་སྐྱ་སེང་ངེར་གྱུར་པ་དང་བསྟུན་མྱང་གཞས་གཏོང་
མགོ་ཚུགས།
ཁཱར་ལོ་བྷད་ཏི་སྀ་ཐ། སྟོན་པ་ཡེ་ཤུས་ཁྱོད་ཀྱི་རྣམ་ཤེས་འདྲེན། །འཁོར་བའི་གནས་
འདི་སྡུག་གི་རྒྱ་མཚོ་འདྲ། །ད་ནི་ཁྱོད་རང་གཞན་གྱི་ཞིང་དུ་གཤེགས། །ཉི་འོད་མེད་
ཀྱང་གྲང་ལྷགས་ཡོད་མ་ཡིན། །སྟ་རེ་བཟུང་ནས་འབུད་ཤིང་གསིལ་བ་དང་། །འཇོར་བུ་
འཆང་ནས་དཀའ་ལས་མྱང་མི་དགོས། །དེ་རིང་ཉི་མའི་ཕྱིན་ཆད་གང་དུ་ཡང་། །ནམ་
རྒྱུན་རེ་གཟའ་ཉི་མ་འབའ་ཞིག་ཡིན། །ཁཱར་ལོ∶བྷད་ཏི་སཾ་ཐ། སྟོན་པ་ཡེ་ཤུས་ཁྱོད་ཀྱི་རྣམ་
ཤེས་འདྲེན། །ཁྱོད་ཀྱི་ཚབ་ཏུ་བུ་ཡིས་ཁྱིམ་སྲིད་འཛིན། །ང་ཡིས་ཕ་གིའི་བེ་ཤིང་འགྱེལ་
བ་མཐོང་། །རླུང་བུ་དྲག་པོས་ཤིང་ལོ་གཏོར་བ་ན། །ཤིང་སྡོང་འདི་ཡང་སྐམ་ནས་རུལ་བར་
འདོད། །ཕྱིས་སུ་བེ་ཤིང་འགྲམ་དུ་བརྒྱུད་པའི་སྐབས། །སླར་ཡང་རྩ་རུ་ཤིང་མྱུག་འབུས་པ་
མཐོང་། །ཤིང་མྱུག་དེ་ཡང་བེ་ཤིང་ལྗོན་པར་ཆགས། །ཡལ་ག་རྒྱས་ཏེ་གྲིབ་བསིལ་ཕྱོགས་ཀུན་
ཁྱབ། །མད་ད་ལེ་ནཱ་མད་ད་ལེ་ནཱ་ལགས། །ཁྱོད་ཀྱིས་ལྗོན་གྲིབ་འོག་ཏུ་ངལ་ཞིག་གསོས། །
སྔར་གྱི་བེ་ཤིང་དེ་ཉིད་དྲན་པར་གྱིས། །
གཞས་བཏང་ནས་མཚམས་འདིར་སླེབས་པ་ན། མད་ད་ལེ་ནཱས་སྐད་གསང་མཐོན་
པོས་ངུད་མོ་བྱས། སྐྱེས་པ་གཉིས་གསུམ་ཙམ་ཡོད་པ་དེ་དག་གིས་ནམ་རྒྱུན་མི་ལ་མེ་
མདའ་རྒྱག་ན་བྱ་དེ་ཕོར་རྒྱག་པ་བཞིན་ཡ་མི་ང་བ་ཞིག་ཡིན་མོད། དུས་ད་ལྟ་ཁོ་ཚོས་ལྐོག་
ཏུ་ཉི་འོད་ཀྱིས་ནག་པོར་བསྒྱུར་བའི་རང་གི་མཁུར་མགོའི་མིག་ཆུ་རྡོག་པོ་དེ་དག་འབྱིད་
བཞིན་ཡོད།
ཀོ་ལོམ་པཱས་དེ་ལྟར་ཡུད་ཙམ་ལ་མུ་མཐུད་དུ་གཞས་བཏང་། སྐབས་རེར་གཤིན་པོའི་
ཕྱོགས་སུ་འཁོར་ཞིང་ལན་རེར་ཁྱིམ་མིའི་ཕྱོགས་སུ་འཁོར། མཚམས་རེར་སླར་ཡང་བྷ་
ལ་ཐ་ལས་རྒྱུན་པར་མཐོང་བའི་སེམས་ལྡན་རབ་རྟོག་གི་ཚིག་རྒྱན་སྤྱད་དེ་གཤིན་པོའི་
སྐད་ཆ་ལྟར་གྲོགས་པོར་སེམས་གསོ་དང་ཁ་ཏ་བྱས། མོས་མྱང་གཞས་གཏོང་གིན་གཏོང་
གིན་གདོང་གི་རྣམ་འགྱུར་ཡང་སྔར་ལས་གཟབ་ནན་དུ་སོང་བ་དང་། གདོང་མདོག་གློ་
ཁ་རུ་གྱུར་པ་ན་ཚེམས་དཀར་གྱི་ཕྲེང་བ་ལྷག་ཏུ་གསལ་བར་སྣང་ཞིང་། ཕུར་ཚུགས་སུ་
ཅེར་བའི་མིག་ཟུང་ལས་འོད་མདངས་འཕྲོ་བ་སོགས་ནི་བརྒྱང་ཤིང་སྟེང་གི་ཕཱེ་ཐི་ནེ་
སྀ(Pythoness)'དང་ཡོངས་སུ་མཚུངས། མོའི་འགྲམ་དུ་རུབ་པའི་མི་ཚོགས་ཀྱི་གསེང་
དུ་དབུགས་རིང་གཏོང་བ་དང་ངུ་སྔངས་བྱེད་པའི་སྒྲ་ཙམ་ལས་གྲག་འགུལ་གཞན་ཅི་ཡང་
མེད། ཨོར་སོས་གཞན་དང་འདྲ་བར་ཡ་མ་ཟུང་གི་སྙན་ཚིག་འདི་འཕྲལ་དུ་དང་ལེན་བྱེད་
པ་དཀའ་ནའང་། མི་རྣམས་ཀྱི་ཤུགས་རྐྱེན་འོག་སེམས་ཁམས་ལ་དེ་མ་ཐག་གཡོ་འགུལ་
ཐེབས་པས། ཁོ་ཡང་གྲིབ་སོས་ཁེབས་པའི་ཁྱིམ་གྱི་གྲུ་ཟུར་ཞིག་ཏུ་སོང་སྟེ་ཕི་ཡེ་ཡྀ་རིའི་བུ་
དང་འདྲ་བར་ངུས་བྱུང་།
གློ་བུར་དུ། ཉན་མཁན་དག་གི་ཁྲོད་དུ་འུར་ཟིང་ཆུང་ངུ་ཞིག་ལངས་ཤིང་། སྒོར་སྒོར
དུ་རུབ་པའི་མི་ཚོགས་ཀྱི་དཀྱིལ་ནས་ལམ་ཕྱེ་བ་ན་མི་ཆ་མེད་འགའ་ནང་དུ་སླེབས། མི་
རྣམས་ཀྱིས་ཁོ་ཚོར་གོང་བཀུར་བྱེད་པ་དང་གང་མྱུར་གྱིས་སྡོད་ས་འདོན་སྤྲོད་བྱས་ཏེ་
ལྷག་བསམ་མཚོན་པའི་རྣམ་འགྱུར་ལ་དཔག་ན། དེ་དག་ཐམས་ཅད་མི་སྣ་གལ་ཆེན་རྐྱང་
རྐྱང་ཡིན་པ་ཤེས་ཐུབ། ཁོ་ཚོ་སླེབས་པ་དེས་ཁྱིམ་ཚང་འདིར་གཟི་བརྗིད་ཅིག་བསྩལ་པ་
ལྟར་སྣང་མོད། བྷ་ལ་ཐར་གོང་བཀུར་བྱེད་ཆེད་སུས་ཀྱང་ཁོ་ཚོར་སྐད་ཆ་མ་སྨྲས། ནང་དུ་
ཡོང་མཁན་ལས་སྔོན་མ་དེ་ལོ་ན་བཞི་བཅུ་ལྷག་ཡིན་ལ། ལུས་ལ་གཟབ་གོས་ནག་པོ་གྱོན་
པའི་སྟེང་དུ་རྒྱ་སེ་མེ་ཏོག་གི་དབྱིབས་ཅན་གྱི་གཟེངས་རྟགས་ཤིག་ཞགས་རྒྱན་དམར་པོས་
བཏགས་ཡོད། གདོང་ལ་བརྗིད་པའི་ཉམས་དང་སྤོབས་པའི་མདངས་ཤིག་མངོན་ཡོད་པས་
མི་དེ་ནི་ཞིང་ཆེན་སྲིད་འཛིན་དཔོན་ཡིན་པ་སུས་ཀྱང་ཚོད་དཔག་བྱེད་ཐུབ། དེའི་རྗེས་
སུ་ལུས་སྟོད་ཅུང་ཟད་སྐུར་བའི་རྒན་པོ་ཞིག་ཡོད་ལ། ངོ་མདོག་སེར་པོར་ཆགས་ཤིང་མིག་
ཤེལ་ལྗང་ཁུའི་འོག་ཏུ་བག་འཁུམ་དང་དངངས་སྐྲག་གི་མིག་མདངས་ཤིག་མངོན་ཡོད།
ཁོས་གྱོན་པའི་གཟབ་གོས་ནག་པོ་དེ་ཧ་ཅང་ཆེ་བར་སྣང་ཞིང་གསར་པ་གསར་རྐྱང་ཞིག་
ཡིན་ནའང་ལོ་འགའི་སྔ་རོལ་ཙམ་ནས་བཟོས་པ་ཤེས་ཐུབ། ཁོ་རང་སྲིད་འཛིན་དཔོན་དང་
གཏད་ནས་ལངས་ཡོད་ཅིང་ཧ་ལམ་སྲིད་འཛིན་དཔོན་གྱི་འགེབས་སྲུང་དང་འབྲལ་དུ་
མེད་པ་འདྲ། ཁོའི་རྒྱབ་ཏུ་གཟུགས་སྟོབས་ཆེ་བའི་གཞོན་ནུ་གཉིས་ཡོད་ཅིང་ཉི་འོད་ཀྱིས་
ཚིག་སྟེ་ཤ་མདོག་ནག་པོར་གྱུར་ཡོད། གདོང་ལ་སྨ་རས་ཁེབས་ཤིང་མིག་མདངས་ལས་ང་
རྒྱལ་དང་ཁེངས་དྲེགས་ཀྱི་ཉམས་ཤིག་མངོན་ཏེ། ཉེ་འཁོར་དུ་མི་གཅིག་ཀྱང་མེད་པ་ལྟར་
མཚར་སྣང་གིས་གཡས་གཡོན་དུ་ལྟ་བར་བྱེད། ཨོར་སོ་ཆུང་དུས་ནས་ཕ་ཡུལ་དང་ཁ་བྲལ་
བས་སྡེ་བའི་ནང་གི་མི་རྣམས་ཀྱི་ངོ་གདོང་ག་འདྲ་ཞིག་ཡིན་པ་སྔ་མོ་ནས་བརྗེད་ཟིན།
འོན་ཏེ་མིག་ཤེལ་ལྗང་ཁུ་ཅན་གྱི་རྒན་པོ་དེ་མཐོང་མ་ཐག་ཁོའི་དྲན་པའི་ངོགས་སུ་སྔར་
གྱི་འདས་དོན་ཞིག་གསལ་ལམ་མེར་ཤར། རྒན་པོ་འདི་སྲིད་འཛིན་དཔོན་དང་གཤིབས་
ནས་ཡོད་པ་དེ་ཁོ་ནས་ཀྱང་ཁོའི་ཐོབ་ཐང་གསལ་བཤད་བྱས་ཡོད། མ་གཞི་ཕི་ཡེ་ཤྀ་ར་ནེ་
ར་སྡེ་བའི་སྡེ་དཔོན་ཏེ། ཁྲིམས་རྩོད་པ་བྷ་རི་སི་ཎི་རང་གི་བུ་གཉིས་དང་ལྷན་དུ་ཡོང་ནས་
ཞིང་ཆེན་སྲིད་འཛིན་དཔོན་ལ་བྷ་ལ་ཐ་ཞེས་པ་དེ་ངོ་སྤྲོད་ཅིག་བྱེད་བསམ་པ་རེད། གནས་
སྐབས་འདིའི་ཨོར་སོའི་ནང་སེམས་ཀྱི་འགྱུར་བ་ནི་བརྗོད་ཐབས་བྲལ་བ་ཞིག་ཡིན་ཡང་།
ཁོའི་ཨ་ཕའི་དགྲ་ཟླ་དེ་མཐོང་མ་ཐག་ཞེ་མེར་བའི་ཚོར་བ་ཞིག་ངང་གིས་སྐྱེས་ཤིང་། རང་
ཉིད་ཀྱིས་ཡུན་རིང་འགོག་ཐབས་བྱས་པའི་སེམས་ཀྱི་དོགས་གནད་དེ་ལ་སྔར་ལས་ཀྱང་
ཡིད་ཆེས་ཡོད་པར་གྱུར།
ཀོ་ལོམ་པཱས་མཐུན་ཐབས་མེད་པའི་མོའི་དགྲ་ཟླ་དེ་མཐོང་འཕྲལ། རྣམ་འགྱུར་
སྣ་ཚོགས་ཅན་གྱི་གདོང་ལ་ནག་རོག་གེར་འཇིགས་རུང་གི་ཉམས་ཤར་ཞིང་། བཞིན་
མདངས་སྐྱ་བོར་གྱུར་ཅིང་མིད་པ་འགགས། ཁ་ནས་ཐོན་པའི་གཞས་ཚིག་དག་ཀྱང་མི་
གསལ་བར་གྱུར ……………འོན་ཏེ། མོས་དེ་མ་ཐག་སླར་ཡང་བྷ་ལ་ཐ་མུ་མཐུད་དུ་བླངས་པ་དང་
ཚོར་འདུ་སྔར་ལས་ཀྱང་ཤུགས་དྲག
ཚང་སྟོང་བའི་འགྲམ་གྱི་བྱ་ཁྲ་དེས། །སེམས་སྡུག་པའི་སྨྲེ་སྔགས་བར་མེད་འདོན། །
གན་ཁང་བྱིའུ་ལྡིང་སྐོར་རྒྱག་བཞིན་དུ། །སྡུག་མྱ་ངན་བྱེད་པར་གད་མོ་དགོད། །
གཞས་བཏང་ནས་མཚམས་འདིར་སླེབས་པ་ན། སུ་ཞིག་གིས་བསྲན་མ་ཚུགས་པར་
གད་མོ་ཤོར་ཏེ་དབུགས་སུབ་པའི་སྒྲ་ཞིག་ཀུན་གྱི་རྣ་ལམ་དུ་འོངས། མ་གཞི་གསར་དུ་
སླེབས་པའི་གཞོན་ནུ་དེ་གཉིས་ཡིན་ཏེ། ཁོ་གཉིས་ཀས་ཕལ་ཆེར་གཟུགས་རྒྱན་དེ་ཁ་
གསལ་དྲགས་སོང་སྙམ་པ་ཡིན་སྲིད།
དུས་ནམ་ཞིག་བྱ་ཁྲའི་སྡུག་སངས་ཏེ། །ལུས་གཤོག་ཟུང་བརྐྱངས་ཏེ་རྣོན་པོ་མཆུས། །
ཕར་དགྲ་བོའི་ལུས་སུ་ཁྲག་དམར་འདོན། །དེ་ཡིན་ཡང་བྷད་ཏི་སཾ་ཐ་ཁྱོད། །གཉེན་མཛའ་
བཤེས་ཀུན་ལ་ཞལ་གྱེས་ཞུས། །ཁོང་རྣམ་པས་མིག་ཆུ་བཏོན་ནའང་། །ཉམ་ང་བའི་དྭ་
ཕྲུག་བུ་མོ་དེས། །མིག་མཆི་མ་ཁྱོད་ལ་མ་བཏང་ངོ༌། །མོས་མཆི་མ་འཕེན་དོན་མི་འདུག་
སྟེ། །ཁྱོད་གཉེན་མི་ཀུན་གྱི་གཉོར་སྐྱོང་འོག །ཚེ་བསོད་ནམས་མཐའ་ལ་ཐུག་གྱུར་ཏེ། །ལྷ་
དཀོན་མཆོག་ཉིད་ལ་མཇལ་དུ་ཆས། །མོས་མཆི་མ་རང་གི་ཕ་ལ་འདོན། །མི་ཐ་ཤལ་གང་
དེའི་གཡོ་ཇུས་འོག །རྒྱབ་ལྐོག་མདའ་འཕངས་ཏེ་བགྲོངས་ཟིན་པས། །ཁྲག་དམར་པོས་སྡོང་
ལོ་གཡེང་བར་བྱས། །དེ་ཡིན་ཡང་ལས་ངན་དྭ་ཕྲུག་མས། །རྩ་ཆེ་བའི་ཟུངས་ཁྲག་ཉེས་མེད་
དེ། །ཕི་ཡེ་འྀ་ར་ནེ་ར་ལ་གཏོར། །སྲོག་འཕྲོག་པར་བྱེད་པའི་དུག་ཏུ་བསྒྱུར། །ཁྲག་དམར་
པོས་རྗེས་ཤུལ་གང་སར་བཀོད། །ཉེས་ཅན་གྱི་ཁྲག་གིས་མ་བཀྲུས་ན། །ཉེས་མེད་ཀྱི་ཁྲག་དེ
ཅི་ལྟར་འདག།
གཞས་ཚིག་འདི་ངག་ནས་ཐོན་མ་ཐག་ཀོ་ལོམ་པཱ་རྐུབ་སྟེགས་སྟེང་དུ་ལྟིག་སེ་ལྷུང་
ཞིང་། མེ་ཟཱ་རོ་ཡིས་གདོང་བཀབ་སྟེ་སྐད་ཆེན་པོས་ངུད་མོ་བྱས། ངོ་གདོང་མཆི་མས་
བརླན་པའི་བུད་མེད་དག་འཕྲལ་དུ་མོའི་མཐའ་ལ་རུབ་པ་དང་། སྐྱེས་པ་མང་པོས་སྡང་
མིག་བགྲད་དེ་སྡེ་དཔོན་དང་དེའི་བུ་གཉིས་ཀྱི་ཕྱོགས་སུ་བལྟས། བགྲེས་སོང་འགའ་ཡིས་
ཁོ་ཚོ་ཡོང་སྟེ་ཟིང་ཆ་སློང་མི་འོས་སོ་ཞེས་འཁང་ར་བྱས། འདས་པོའི་བུ་ཡིས་མི་ཚོགས་
སོ་སོར་ཕྱེ་སྟེ་འདི་དང་མྱུར་དུ་འབྲལ་རོགས་ཞེས་སྡེ་དཔོན་ལ་རེ་ཞུ་འདོན་གྲབས་བྱས།
འོན་ཏེ་ཁོས་རེ་བ་མ་བཏོན་གོང་ནས་སྡེ་དཔོན་སྒོ་ཆེན་གྱི་ཕྱོགས་སུ་ཆས་སོང་ལ། ཁོའི་བུ་
གཉིས་ཀ་སྲང་ལམ་དུ་འབྱོར་ཟིན།སྲིད་འཛིན་དཔོན་གྱིས་ཀྱང་ཕི་ཡེ་ཤྀ་རིའི་བུ་ལ་སེམས་
གསོའི་ཚིག་འགའ་སྨྲས་རྗེས་དེ་འཕྲལ་དུ་ཁོ་ཚོའི་རྗེས་སུ་བསྙེགས་ཏེ་ཆས་སོང་། ཨོར་སོ་
གཅུང་མོའི་གན་དུ་བཅར་བ་དང་མོའི་གྲུ་ཁུག་ནས་འཇུས་ཏེ་ཁང་བའི་ཕྱི་ལ་ཁྲིད།
“ཁོ་གཉིས་ཁྱིམ་དུ་སྐྱེལ་རོགས།” ཕི་ཡེ་འྀ་རིའི་བུ་ཡིས་གྲོགས་པོ་འགར་འདི་ལྟར་
བཤད། “གཟབ་གཟབ་བྱེད་དགོས། ཁོ་ཚོར་དོན་རྐྱེན་སློང་དུ་མ་འཇུག”
གཞོན་ནུ་གཉིས་གསུམ་ཙམ་གྱིས་དེ་འཕྲལ་གློ་གྲི་ལྭ་བའི་ཕུ་རུང་གཡོན་པའི་ནང་དུ་
དྲངས་ཏེ།ཨོར་སོ་མིང་སྲིང་གཉིས་ཀ་ཐད་ཀར་ཁྱིམ་གྱི་སྒོ་འགྲམ་དུ་བསྐྱལ།
བཅུ་གསུམ།
ཀོ་ལོམ་པཱའི་དབུགས་སྟོད་ལ་འཚང་ཞིང་ལུས་ཟུངས་ཟད་འདུག་པས་ཁ་ཡང་གྲག་
མི་ཐུབ་ལ། མོས་གཅེན་པོའི་ཕྲག་པར་མགོ་བོ་བསྙེས་ཤིང་ལག་པ་གཉིས་ཀྱིས་གཅེན་པོའི་
དཔུང་བར་དམ་དུ་འཁྱུད། ཨོར་སོས་ཆེས་མཐའ་མའི་མོའི་མཇུག་སྡོམ་གྱི་གཞས་ཚིག་
དེ་འགྲིག་པར་མི་བསམ་ནའང་མོ་རང་སེམས་ལ་ཐོགས་པས་འཁང་ར་ཅི་ཡང་མི་བྱེད་
པར། མོའི་རླུང་ལངས་པའི་སེམས་ཁམས་ལྷོད་ལ་འབབ་པར་བསྒུགས་ནས་བསྡད། སྐབས་
འདིར། མི་ཞིག་གིས་སྒོ་བརྡུངས་བྱུང་། སེ་ཝེ་རི་ཡ་དངངས་འཚབ་སྐྱེ་བཞིན་བརྒྱུགས་
ཡོང་སྟེ “ཞིང་ཆེན་སྲིད་འཛིན་དཔོན་སླེབས་བྱུང” ཞེས་བརྡ་བཏང་། མིང་འདི་ཐོས་མ་
ཐག་ཀོ་ལོམ་པཱ་རང་ཉིད་ཀྱི་གཉོམ་གཤིས་ལ་ངོ་གནོང་བ་ལྟར་འཕྲལ་དུ་ཡར་ལངས་ཤིང་
རྐུབ་སྟེགས་ལ་ཁེན་ཏེ་ཀྲོང་ངེར་འགྱིང་། འོན་ཏེ་ལག་པས་བརྟེན་པའི་རྐུབ་སྟེགས་དེ་སྔར་
བཞིན་འདར་འཁྱོམ་འཁྱོམ་བྱེད་པ་མཐོང་ཐུབ།
སྲིད་འཛིན་དཔོན་གྱིས་རྒྱུན་སྲོལ་ལྟར་ཐོག་མར་འགྱོད་བཤགས་ཀྱི་སྐད་ཆ་སྟེ།
སྐབས་འདིར་འཚམས་འདྲི་ཞུ་རུ་ཡོང་བ་དངོས་གནས་མི་འོས་པ་དང་ཀོ་ལོམ་པཱའི་སེམས་
ཀྱི་སྡུག་བསྔལ་རྟོགས་ཡོད་ཚུལ་སྨྲས། དེ་ནས་སེམས་ཚོར་དྲག་པོ་སྐྱེས་ན་ཉེན་ཁ་འབྱུང་
བ་དང་། མྱ་ངན་གྱི་གཞས་གཏོང་བའི་སྲོལ་རྒྱུན་དེ་ལ་སྐྱོན་བརྗོད་ཀྱི་ཚུལ་དུ་མྱང་གཞས་
གཏོང་མཁན་གྱིས་ཉན་མཁན་རྣམས་ལ་སྔར་ལས་ལྷག་པའི་སྡུག་བསྔལ་བཟོད་དཀའ་
བ་བསྐྲུན་ཚུལ་སོགས་གླེང་། ཁོས་ད་དུང་ཐབས་མཁས་ཀྱི་སྒོ་ནས་མྱང་གཞས་ཀྱི་མཇུག་
གི་ཚན་པ་དེར་མི་འདོད་པའི་རྣམ་འགྱུར་ཅུང་ཟད་བསྟན་པ་དང་། དེར་མཐུད་སྐད་ཆའི་
བཤད་སྟངས་བསྒྱུར་ཏེ་འདི་ལྟར་སྨྲས། “སྐུ་ཞབས་ཏེལ་ལ“རེབ་བྷི་ཡ་ལགས། ང་ལ་ཁྱེད་ཀྱི་
གྲོགས་པོ་དབྱིན་ཇི་པ་དེ་གཉིས་ཀྱི་སྐོར་ནས་སྐད་ཆ་ཁ་ཤས་ཞུ་རྒྱུ་ཡོད་དེ། སྲས་མོ་ནེ་ཝིའོ་
ཡིས་ཁྱེད་ཀྱི་གཅུང་མོར་འཚམས་འདྲི་ཞུ་བཞིན་ཡོད། འདི་ན་མོས་ཁྱོད་ལ་བསྐུར་བའི་
འཕྲིན་ཡིག་ཅིག་ཡོད།"
“སྲས་མོ་ནེ་ཝིའོ་ཡི་འཕྲིན་ཡིག་རེད་དམ།” ཨོར་སོའི་ཁ་ནས་རང་དབང་མེད་པར་
དེ་ལྟར་ཤོར།
“ཡིད་ཕངས་པ་ཞིག་ལ་འཕྲིན་ཡིག་ངའི་ལག་ན་མེད། ཡིན་ནའང་ཆུ་ཚོད་སྐར་མ་
ལྔའི་རྗེས་སུ་ཁྱོད་ཀྱི་དྲུང་དུ་བསྐྱལ་ཆོག མོའི་ཨ་ཕར་སྙུན་གཞིས་མནར་བ་ན་རེ་ཞིག་
ལ་ང་ཚོས་འཇིགས་སུ་རུང་བའི་འདར་བུའི་རིམས་ནད་ཡིན་པར་འདོད་དེ་སེམས་ཁྲལ་
བྱས། སྟབས་ལེགས་པ་ཞིག་ལ་ད་ནི་སྐྱོན་མི་འདུག ངས་བསམ་ན་ཁྱོད་ཀྱིས་མི་འགྱངས་
པར་ཁོ་ཚོ་མཐོང་ཐུབ་ངེས། ཁྱོད་རང་ཉིད་ཀྱིས་ཀྱང་ཚོད་དཔག་ཅིག་བྱོས་དང་།”
“སྲས་མོ་ནེ་ཝིའོ་ཡིས་སེམས་ཁྲལ་ཆེན་པོ་བྱས་པ་རེད་དམ།”
“སྟབས་ལེགས་པ་ཞིག་ལ་མོས་ཉེན་ཁ་ལས་ཡོལ་རྗེས་ད་གཟོད་ཤེས་པ་རེད། སྐུ་
ཞབས་ཏེལ་ལ“རེབ་བྷི་ཡ། སྲས་མོ་ནེ་ཝིའོ་ཡིས་རྟག་ཏུ་ཁྱེད་མིང་སྲིང་གཉིས་ཀྱི་སྐོར་གླེང་
བཞིན་ཡོད།"
ཨོར་སོས་ལན་གྱི་ཚུལ་དུ་ལུས་སྟོད་དགྱེ་ཙམ་བྱས།
“མོས་ཁྱེད་གཉིས་ལ་སེམས་ཁུར་བྱེད་ཀྱིན་ཡོད། མོ་རང་མཆོར་སྒེག་ལྡན་པ་ཞིག་
ཡིན་ནའང་། རྩེ་བར་དགའ་བའི་ཕྱི་ཚུལ་གྱི་རྣམ་པའི་གསེང་ན་དཔྱོད་ཤེས་ཀྱི་བློ་ཞིག་
མངའ་བ་རེད།"
“མོ་ནི་ཧ་ཅང་ཡིད་དབང་འཕྲོག་པ་ཞིག་ཡིན།” ཨོར་སོས་དེ་ལྟར་སྨྲས།
“སྐུ་ཞབས་ལགས། མོས་ཞུ་བ་བྱས་པར་བརྟེན་ང་འདིར་ཡོང་བ་ཡིན། ངས་དངོས་
གནས་ཁྱོད་དང་ལྷན་དུ་ཡ་ང་བའི་དོན་རྐྱེན་དེ་བསྐྱར་དུ་གླེང་མི་འདོད། ཡིན་ཡང་དོན་
དག་འདིར་ང་ལ་གསལ་ཆ་ཡོད་ཡོད་ཅིག་སུ་ལའང་མེད་པས་མ་གླེང་ཐབས་མེད་དུ་གྱུར་
འདུག བྷ་རི་སི་ཎི་ད་དུང་ཕེ་ཡེ་འྀ་ར་ནེ་ར་ཡི་སྡེ་དཔོན་དང་། ང་ད་དུང་ཞིང་ཆེན་འདིའི་
སྲིད་འཛིན་དཔོན་ཡིན་པའི་ཆ་ནས། ངས་དོགས་གཞི་དེ་དག་ཐམས་ཅད་ལ་མཐོང་ཆེན་
བྱེད་སྲིད་པ་ཁྱེད་ཀྱིས་ཀྱང་ཤེས་སྲིད། ཤེས་གསལ་ལྟར་ན། དེ་ནི་བབ་ཅོལ་མཁན་འགའ་
རེས་ཁྱེད་ལ་བཤད་པ་རེད། ངས་བསམ་ན་ཁྱེད་ཀྱི་ཐོབ་ཐང་དང་རང་གཤིས་དེའི་ཐད་
ནས་འཆལ་གཏམ་དེའི་རིགས་ལ་ཁོང་ཁྲོ་ལངས་ཏེ་དོགས་གཞི་དེ་དག་ལ་ཡིད་ཆེས་བྱེད་
མི་སྲིད།"
“ཀོ་ལོམ་པཱ།” ཨོར་སོ་རྐུབ་སྟེགས་སྟེང་དུ་སྡོད་མ་ཚུགས་པར་འདི་ལྟར་བཤད།
“ཁྱོད་རང་ཐང་ཆད་ཡོད་པས་ངལ་གསོ་རུ་སོང་།”
ཀོ་ལོམ་པཱས་མགོ་བོ་འཕྲེད་དུ་གཡུག་གཡུག་ཙམ་བྱས། མོས་ནམ་རྒྱུན་གྱི་བབ་བརླིང་
གི་རྣམ་པ་སོར་ཆུད་པར་བྱས་ཟིན་ལ། མིག་ཟུང་ལས་འོད་མདངས་འཚེར་བཞིན་སྲིད་
འཛིན་དཔོན་ལ་ཅེར་ནས་ཡོད།
“སྐུ་ཞབས་བྷ་རི་སི་ཎི་ལ་ཁྱིམ་ཚང་གཉིས་ཀའི་གྱོད་འདུམ་འདོད་ཤིན་ཏུ་ཆེ་
སྟེ…………” སྲིད་འཛིན་དཔོན་གྱིས་མུ་མཐུད་དུ་འདི་ལྟར་བཤད། “དེའང་ཁྱིམ་ཚང་གཉིས་
ཀས་ཕན་ཚུན་ལ་དོགས་པ་ཟ་བའི་གནས་སྟངས་འདི་མཚམས་འཇོག་པར་འདོད་ཀྱིན་
ཡོད…………ངས་བསམ་ན་མི་ཞིག་ཡིན་ཕྱིན་མ་གཞི་ནས་ཕན་ཚུན་ལ་བརྩི་བཀུར་བྱེད་འོས་
ཏེ། ང་ལ་ཁྱེད་གཉིས་ཀྱི་བར་དུ་འདི་འདྲའི་ཐུན་མོང་གི་འབྲེལ་ལམ་ཞིག་འཛུགས་ཐུབ་
པའི་རེ་བ་ཆེན་པོ་ཡོད………………”
“སྐུ་ཞབས་ལགས།” ཨོར་སོ་ངར་ལངས་ཏེ་སྲིད་འཛིན་དཔོན་གྱི་ཚིག་མཚམས་
བཅད་ནས་འདི་ལྟར་སྨྲས། “ངས་ཁྲིམས་རྩོད་པ་བྷ་རི་སི་ཎི་ཕ་གསོད་ཀྱི་ལག་དམར་ཡིན་
པར་གཏན་ནས་འདོད་མ་མྱོང་། འོན་ཀྱང་ཁོས་དོན་དག་ཅིག་བསྒྲུབས་པ་དེས་ང་ནམ་ཡང་
ཁོ་དང་མཐུན་ཐབས་མེད་པར་བཏང་ཟིན། ཁོས་ཇག་པ་ཞིག་གི་མིང་ཐོག་ནས་འཇིགས་
སྐུལ་གྱི་འཕྲིན་ཡིག་ཅིག་རྫུན་བཟོ་བྱས …………མ་མཐའ་ཡང་ཁོས་དོན་དེ་སྒྲུབ་མཁན་ངའི་
ཨ་ཕ་ཡིན་པའི་བརྡ་བསྟན་མྱོང་བ་རེད། མདོར་ན། སྐུ་ཞབས་ལགས། འཕྲིན་ཡིག་འདི་ནི
ཕལ་ཆེར་ངའི་ཨ་ཕ་འདས་པའི་བརྒྱུད་རྒྱུ་ཡིན་འདུག”
སྲིད་འཛིན་དཔོན་གྱིས་ཡུད་ཙམ་ལ་བསམ་བློ་བཏང་རྗེས་འདི་སྐད་སྨྲས། “ཁྱེད་
ཀྱི་ཡབ་ཁོང་ཁྲོ་ལངས་སྐྱེན་པས་དོན་འདི་ལ་ཡིད་ཆེས་ཏེ་སྐུ་ཞབས་བྷ་རི་སི་ཎི་ཁྲིམས་
གཏུགས་བྱས་པ་རེད། དེར་ཡང་ཁག་མེད་མོད། ཡིན་ནའང་ཁྱེད་ཀྱིས་འདི་ལྟར་བབ་ཅོལ་
གྱི་གཏམ་ལ་ཡིད་ཆེས་བྱེད་པ་དངོས་གནས་མི་འོས་པ་ཞིག་རེད། ཁྱེད་ཀྱིས་བསམ་བློ་
ཐོངས་དང་། བྷ་རི་སི་ཎིས་འཕྲིན་ཡིག་དེ་འདྲ་ཞིག་རྫུན་བཟོ་བྱས་པས་ཁོ་ལ་ཕན་ཐོགས་
ཅི་ཡང་མེད ………ངས་ཁོའི་མི་གཤིས་གླེང་བར་མི་བྱ …………ཁྱེད་རང་ཁོ་ལ་རྒྱུས་མངའ་ཏོག་
ཙམ་ཡང་མི་འདུག ཁྱེད་ལ་ཐོག་མར་བཞག་པའི་བག་ཆགས་ཀྱི་དབང་གིས་ཁྱེད་ཀྱིས་ཁོ་
ལ་ལྟ་སྟངས་ངན་པ་འཛིན་ཆོག་ཆོག་ཡིན་མོད། འོན་ཀྱང་ཁྱེད་ཀྱིས་ཁྲིམས་ལུགས་ལ་ནང་
བྱན་ཆུད་པའི་མི་ཞིག་ལ་དོགས་པ་ཟོས་ཏེ………”
“འོན་ཀྱང་སྐུ་ཞབས།” ཨོར་སོ་ཡར་ལངས་ཞོར་འདི་ལྟར་བཤད། “ཁྱེད་ཀྱིས་
སོམས་དང་། འཕྲིན་ཡིག་དེ་བྷ་རི་སི་ཎིས་རྫུན་བཟོ་བྱས་པ་མིན་ན་ངའི་ཨ་ཕས་བྲིས་པ་
རེད་ཟེར་བ་ཡིན་ནམ། ཨ་ཕའི་མཚན་སྙན་ནི་ང་ཡི་མཚན་སྙན་དང་གཅིག་པ་ཡིན།”
“སྐུ་ཞབས།” སྲིད་འཛིན་དཔོན་གྱིས་མུ་མཐུད་དུ་འདི་ལྟར་སྨྲས། “ངས་མདའ་
དཔོན་ཏེལ་ལ•རེབ་བྷི་ཡར་ཡིད་ཆེས་ཐུབ་པ་ཞིག་སུས་ཀྱང་མི་ཐུབ..…………འོན་ཀྱང ..…...
འཕྲིན་ཡིག་འབྲི་མཁན་དེ་ད་ལྟ་རྩད་ཆོད་སོང་།”
“སུ་རེད།” ཀོ་ལོམ་པཱ་སྲིད་འཛིན་དཔོན་གྱི་གམ་དུ་བཅར་ཏེ་སྐད་མཐོན་པོས་ནན
འདྲི་བྱས།
“ཉེས་དོན་གང་མང་བསགས་མྱོང་བའི་ལྟས་ངན་ཞིག་རེད …… མི་དེས་ཁྱེད་ཅག་
ཁོར་སི་ཁཱའི་མི་རིགས་ཀྱིས་བཟོད་སྒོམ་བྱེད་ཐབས་བྲལ་བའི་ཉེས་པ་སྣ་ཚོགས་བསགས་
འདུག ཁོ་ནི་མིང་ལ་ཐོ་མ་སོ“བྷི་ཨན་ཆི(Tomaso Bianchi)རུ་འབོད་པའི་ཆོམ་རྐུན་
ཞིག་རེད། ད་ལྟ་པཱ་སི་ཐི་ཡ་ཡི་བཙོན་ཁང་དུ་ཡོད་ལ། མི་སྲོག་ལེན་པའི་འཕྲིན་ཡིག་དེ་
འབྲི་མཁན་ཁོ་རང་ཡིན་པར་ཁས་བླངས་པ་རེད།”
“ངས་མི་དེ་ངོ་མི་ཤེས།” ཨོར་སོ་ན་རེ། “ཁོས་འཕྲིན་ཡིག་དེ་འབྲི་བའི་དམིགས
ཡུལ་ཅི་ཞིག་རེད།”
“ཁོ་ནི་ཡུལ་འདིའི་མི་རེད།” ཀོ་ལོམ་པཱ་ན་རེ། “ང་ཚོའི་རང་འཐག་འཐག་མཁན་
སྔོན་མ་དེའི་སྤུན་ཟླ་ཞིག་སྟེ། ཁ་ནས་ཅི་བཤད་རྫུན་ཡིན་པའི་མི་ངན་ཞིག་ཡིན་པས་ཁོའི་
སྐད་ཆར་ཡིད་ཆེས་བྱ་རྒྱུ་མེད།"
“ཁོས་འདི་ལྟར་སྒྲུབ་དོན་ཅི་ཡིན་པ་ཁྱེད་ཅག་གིས་འཕྲལ་དུ་ཤེས་ཡོང་ངེས།”
སྲིད་འཛིན་དཔོན་གྱིས་མུ་མཐུད་དུ་འདི་ལྟར་བཤད། “ཁྱེད་ཀྱི་གཅུང་མོས་གླེང་བའི་རང་
འཐག་འཐག་མཁན་དེའི་མིང་ལ་ཐེའོ་རྡོ་རོ(Teodoro)ཟེར་བ་འདྲ། དེས་མདའ་དཔོན་གྱི་
ས་ནས་གླས་པའི་ཆུ་འཐག་ཁང་གི་ཆུའི་འབྱུང་ཁུངས་ནི་ཆུ་ཕྲན་ཞིག་ཡིན་ལ། སྐུ་ཞབས་
བྷ་རི་སི་ཎིས་ཆུ་ཕྲན་དེའི་བདག་དབང་ཁྱེད་ཀྱི་ཡབ་ལ་མེད་ཅེས་སྨྲས་པ་རེད། མདའ་
དཔོན་ནི་སྔར་ནས་མི་སེར་སྣ་མེད་པ་ཞིག་ཡིན་པས་ཆུ་འཐག་ཁང་ལས་ཁེ་སྤོགས་ཧ་ལམ་
བླངས་མེད། འོན་ཀྱང་ཐོ་མ་སོ་ཡིས་གལ་སྲིད་སྐུ་ཞབས་བྷ་རི་སི་ཎིར་ཆུ་ཕྲན་དེའི་བདག་
དབང་ཐོབ་ཚེ། ཁོའི་སྤུན་ཟླས་བོགས་དངུལ་འབོར་ཆེན་སྤྲོད་དགོས་ཏེ། སྐུ་ཞབས་བྷ་རི་སི་
ཎི་ནོར་ལ་ཞེན་པ་ཀུན་གྱིས་ཤེས་ཡོད། མདོར་ན། དོན་དག་གི་བརྒྱུད་རིམ་ཕལ་ཆེར་འདི་
འདྲ་ཞིག་སྟེ་ཐོ་མ་སོས་སྤུན་ཟླར་རོགས་རམ་བྱེད་ཆེད་ཇག་པའི་འཕྲིན་ཡིག་ཅིག་རྫུན་
བཟོ་བྱས་པ་ཡིན་འདུག ཁྱེད་ཀྱིས་ཤེས་སྲིད་དེ། ཁོར་སི་ཁཱའི་གཉེན་གྱི་འདུ་ཤེས་དྲག་
པས་སྐབས་རེར་ཁྲིམས་འགལ་གྱི་དོན་རྐྱེན་ཡང་བཟོ་ངེས་རེད ………ཁྱེད་ཀྱིས་སྤྱི་ཁྱབ་
ཞིབ་དཔྱོད་དཔོན་གྱིས་ང་ལ་སྤྲིངས་པའི་འཕྲིན་ཡིག་འདི་ལ་གཟིགས་དང་། འདིར་ངས་
ཁྱོད་ལ་བཤད་པའི་སྐད་ཆ་དེ་དག་བདེན་དཔང་བྱས་ཡོད།”
ཨོར་སོས་འཕྲིན་ཡིག་དེ་མགྱོགས་མྱུར་ངང་ཐེངས་གཅིག་བཀླགས་ཤིང་། འཕྲིན་ཡིག་
ལས་ཐོ་མ་སོ་ཡི་ངོས་ལེན་ཞུ་ཡིག་ཞིབ་ཏུ་འཁོད་ཡོད། ཀོ་ལོམ་པཱས་ཀྱང་གཅེན་པོའི་རྒྱབ་
ཕྱོགས་སུ་ལངས་ཏེ་བལྟས་ཟིན།
མོས་འཕྲིན་ཡིག་ལ་བལྟས་ཚར་རྗེས་འདི་ལྟར་སྐད་བརྒྱབ། “ཟླ་གཅིག་གི་སྔོན་
དུ། ཨ་ཇོ་ཡོང་རྒྱུ་ཡིན་པ་ཤེས་རྗེས། ཨོར་ལན་ཏུའུ་སིའོ་གཅིག་པུ་པཱ་སི་ཐི་ཡར་ཆས་སོང་།
ཁོས་ཐོ་མ་སོ་ལ་རྔན་པ་སྤྲད་དེ་རྫུན་སྨྲ་རུ་བཅུག་པ་ཁོ་ཐག་ཡིན།”
“སྲས་མོ།" སྲིད་འཛིན་དཔོན་གྱིས་སུན་སྣང་སྐྱེ་བཞིན་འདི་ལྟར་སྨྲས། “ཁྱེད་
ཀྱིས་དོན་མཐའ་དག་ལ་ལྡོག་ཕྱོགས་ནས་འོལ་ཚོད་བྱས་ཏེ་འགྲེལ་གྱིན་འདུག འདི་ནི་
དོན་དངོས་ཀྱི་གསལ་ཁ་འབྱེད་པའི་ཐབས་ཤེས་ཤིག་ཡིན་ནམ། སྐུ་ཞབས་ལགས། ཁྱེད་ནི་
ཧོལ་རྒྱུག་མི་བྱེད་ལ་མཁྱེན་རྒྱ་ཡངས་པ་ཞིག་ཡིན། ཁྱེད་ཀྱི་ད་ལྟའི་བསམ་ཚུལ་ཅི་འདྲ་
རེད། ཁྱེད་ཀྱིས་ཀྱང་སྲས་མོའི་བཞེད་པ་ལྟར་ཉེས་པ་ཆུང་ལ་ཁྲིམས་ཆད་ནན་མོ་མིན་པའི་
མི་ཞིག་གིས་གཞན་གྱི་ཕྱིར་དུ་རང་སྲོག་བློས་བཏང་སྟེ་བདེན་དཔང་རྫུན་བཟོ་བྱས་པའི་
ཉེས་པ་ཁས་བླངས་པ་རེད་འདོད་དམ།’
ཨོར་སོས་སྤྱི་ཁྱབ་ཞིབ་དཔྱོད་དཔོན་གྱི་འཕྲིན་དེར་ཡང་བསྐྱར་ཐེངས་གཅིག་བལྟས།
ཁོས་བློ་རྩེ་གཅིག་ཏུ་བསྒྲིམས་ནས་ཡི་གེ་རེ་རེ་དེད་ནས་བཀླགས་པ་ཡིན་ཏེ། ཁྲིམས་རྩོད་
པ་བྷ་རི་སི་ཎི་མཐོང་བ་ནས་བཟུང་ཁོའི་སེམས་སུ་རང་ཉིད་སྔར་ལས་ཀྱང་གཞན་གྱིས་བློ་
ཁ་སྒྱུར་དཀའ་བ་ཞིག་ཏུ་གྱུར་འདུག མཐར་ཁོས་འཕྲིན་ཡིག་ནང་དུ་གསལ་བཤད་བྱས་
པར་བདེན་ལུགས་ཡོད་པ་ཁས་མི་ལེན་རང་ལེན་དུ་གྱུར། འོན་ཀྱང་ཀོ་ལོམ་པཱས་འདི་ལྟར་
སྐད་བརྒྱབ་བྱུང་།
“ཐོ་མ་སོ•བྷི་ཨན་ཆི་ནི་ཁྲམ་པ་ཞིག་རེད། མཐའ་མཇུག་ཁོ་ལ་ནག་ཉེས་མེད་པར་
ངོས་འཛིན་བྱས་ཏེ་བཙོན་གྲོལ་བྱེད་པའམ། ཡང་ན་བཙོན་ནས་བྲོས་འགྲོ་བ་ངས་ཁག་
ཐེག་བྱེད་ཐུབ།”
སྲིད་འཛིན་དཔོན་གྱིས་དཔུང་བ་གསིག་ཙམ་བྱས།
“སྐུ་ཞབས།” ཁོ་ན་རེ། “ང་ལ་འབྱོར་བའི་གནས་ཚུལ་མཐའ་དག་ཁྱེད་ལ་བཤད་
ཟིན། ད་ནི་ང་རང་འགྲོ་རྒྱུ་ཡིན། ཁྱེད་ཀྱིས་ག་ལེར་བསམ་བློ་ཐོངས། ཁྱེད་ཀྱི་རྣམ་དཔྱོད་
ཀྱིས་ཁྱེད་རང་རྨོངས་འཐོམས་ལས་སད་དུ་འཇུག་པར་སྨོན། ཁྱེད་ཀྱི་རྣམ་དཔྱོད་དེ...
ཁྱེད་ཀྱི་གཅུང་མོའི་འོལ་ཚོད་ལས་ཤུགས་དྲག་པར་སྨོན།”
ཨོར་སོས་ཀོ་ལོམ་པཱའི་ཚབ་ཏུ་གསལ་བཤད་ཀྱི་སྐད་ཆ་འགའ་ལབ་རྗེས། ད་ལྟ་ཉེས་
ཅན་གྱི་གཏེ་བོ་གཅིག་པུ་དེ་ཐོ་མ་སོ་ཡིན་པར་ངོས་འཛིན་བྱས་ཡོད་ཅེས་ཡང་བསྐྱར་
ཐེངས་གཅིག་སྨྲས།
ཞིང་ཆེན་སྲིད་འཛིན་དཔོན་ཡར་ལངས་ཏེ་ཞལ་གྱེས་ཞུས།
“གལ་སྲིད་འཕྱིས་མེད་ན།” ཁོ་ན་རེ། “ཁྱེད་ང་དང་ལྷན་དུ་སོང་སྟེ་སྲས་མོ་ནེ་
ཝིའོ་ཡི་འཕྲིན་ཡིག་ཁྱེར་ཡོང་ཆོག་……… དེའི་ཞོར་དུ་ཁྱེད་ཀྱིས་ད་ཅི་བཤད་པའི་སྐད་ཆ་
དེ་སྐུ་ཞབས་བྷ་རི་སི་ཎི་ལ་བསྐྱར་དུ་ཐེངས་གཅིག་བཤད་པ་ཡིན་ན་དོན་དག་ཐམས་ཅད་
བདེ་བླག་ངང་མཇུག་རྫོགས་པ་རེད།”
ཨོར་སོ་ཏེལ་ལ•རེབ་བྷི་ཡ་ནམ་ཡང་བྷ་རི་སི་ཎི་ཚང་གི་སྒོ་ནང་དུ་སྤོ་མི་སྲིད།”
ཀོ་ལོམ་པཱས་སྐད་ཆེན་པོས་དེ་ལྟར་སྨྲས།
ངས་བལྟས་ན་སྲས་མོ་ནི་བཟའ་དཔོན་ཡིན་པ་འདྲ།” སྲིད་འཛིན་དཔོན་གྱིས་
འཕྱ་སྨོད་ཀྱི་རྣམ་འགྱུར་ཞིག་བསྟན།
“སྐུ་ཞབས།” ཀོ་ལོམ་པཱས་ཚིག་ཐག་ཆོད་པའི་སྒོ་ནས་འདི་ལྟར་སྨྲས། “ཁྱེད་རང་
གཡོ་འོག་ཏུ་ཚུད་འདུག ཁྱེད་རང་ཁྲིམས་རྩོད་པར་ཆ་རྒྱུས་མེད། ཁོ་ནི་འཇིག་རྟེན་སྟེང་
གི་ཆེས་གཡོ་སྒྱུ་ཅན་དང་ཆེས་ཚུལ་འཆོས་ཅན་དེ་ཡིན། ངས་ཁྱེད་ལ་ཞུ་བ་ཐེངས་གཅིག་
བྱེད།ཨོར་སོ་ལ་ངོ་གནོང་དགོས་པའི་ལས་དེ་འདྲ་བགྱི་རུ་མི་འཇུག་རོགས།”
“ ཀོ་ལོམ་པཱ།” ཨོར་སོས་སྐད་མཐོན་པོས་འདི་ལྟར་སྨྱོས། “ཤ་ཞེན་གྱིས་ཁྱོད་ཀྱི་
མགོ་བོ་རྨོངས་པར་བྱས་འདུག”
“ཨོར་སོ་ཡ་ཨོར་སོ། ངས་ཁྱོད་ལ་སྒམ་ཆུང་ཞིག་ཕུལ་བ་དེའི་ཁ་ངོར་ལྟོས་ལ་ངའི་
ཁར་ཐེངས་གཅིག་ཉན་རོགས། ངས་ཁྱོད་ལ་ཞུ་བ་བྱེད། ཁྱོད་དང་བྷ་རི་སི་ཎི་ཕ་བུའི་བར་
ལ་ཤ་འཁོན་ཡོད་པས་ཁྱོད་རང་ཁོ་ཚང་ལ་འགྲོ་མི་རུང་།”
“གཅུང་མོ།”
“མིན། ཨ་ཇོ། ཁྱོད་གཏན་ནས་འགྲོ་མི་རུང་། ཡང་མིན་ན་ང་རང་ཁྱིམ་འདི་དང་ཁ་
འབྲལ་རྒྱུ་ཡིན། ཁྱོད་ཀྱིས་དུས་གཏན་དུ་ང་མཐོང་མི་སྲིད………………ཨོར་སོ། ཁྱོད་ཀྱིས་ང་ལ་
སྙིང་མི་རྗེའམ།” མོས་དེ་ལྟར་བཤད་བཞིན་པུས་མོ་ས་རུ་བཙུགས་བྱུང༌།
“སྲས་མོ་ཏེལ་ལ“རེབ་བྷི་ཡར་རང་ཚོད་འཛིན་པའི་ནུས་པ་འདི་འདྲ་ཞན་པ་མཐོང་
ཚེ་དངོས་གནས་ཡིད་སྐྱོ་བ་ཞིག་རེད།” སྲིད་འཛིན་དཔོན་ན་རེ། “ཁྱོད་ཀྱིས་མོའི་བློ་ཁ་
སྒྱུར་ཐུབ་པར་ང་ལ་ཡིད་ཆེས་ཡོད།” ཁོས་དལ་གྱིས་སྒོ་གླེགས་ཕྱེ་སྟེ་འགྲོ་མཚམས་བཞག་
ཅིང་ཧ་ལམ་ཨོར་སོ་ཁོའི་རྗེས་སུ་ཡོང་བར་སྒུག་བཞིན་ཡོད།
“ད་ལྟ་ང་རང་མོ་དང་འབྲལ་མི་རུང་།" ཨོར་སོ་ན་རེ། “སང་ཉིན་མཇལ་ཡོང་།
གལ་སྲིད………”
“ང་སང་ཞོགས་ལམ་ལ་ཆས་དགོས།” སྲིད་འཛིན་དཔོན་གྱིས་དེ་སྐད་སྨྲས།
‘ཨ་ཇོ། མ་མཐའ་ཡང་ཁྱོད་ཀྱིས་སང་ཉིན་ཞོགས་པའི་བར་དུ་སྒུགས།” ཀོ་ལོམ་
པཱས་ལག་ཟུང་ཐལ་མོ་སྦྱར་ནས་འདི་ལྟར་བཤད། “ངས་ཡང་བསྐྱར་ཨ་ཕའི་ཡིག་ཆ་དེ་
དག་ལ་ཐེངས་གཅིག་བལྟ་དགོས། རེ་བ་འདི་ཙམ་ནི་ཁྱེད་ཀྱིས་མི་ཆོག་མི་ཟེར་ཨང་།”
“རེད། དོ་ནུབ་ལྟོས། འོན་ཀྱང་བལྟས་ཚར་རྗེས། ད་ནི་དེ་འདྲའི་ཅི་ཡིན་འདི་ཡིན་
མི་ཤེས་པའི་ཞེ་འཁོན་གླེང་སྟེ་ང་རང་སྡུག་ལ་མ་གཏོད…………དགོངས་འགལ་མེད་པར་
ཞུ། སྲིད་འཛིན་དཔོན་ལགས་……“ང་རང་ཉིད་ཀྱང་ངོ་གནོང་བ་ཞིག་རེད་་………སསང་
ཉིན་བཤད།”
“མཚན་མོར་བློ་གྲོས་འཕེལ་ཡོང་།” སྲིད་འཛིན་དཔོན་ཕྱི་ལ་འགྲོ་ཞོར་དུ་ན་
རེ། “སང་ཉིན་ཁྱེད་ལ་ཐེ་ཚོམ་འདི་དག་ཅི་ཡང་མེད་པར་སྨོན།”
“སེ་ཝེ་རི་ཡ།” ཀོ་ལོམ་པཱ་ན་རེ། “གློག་སྒྲོན་བཏེགས་ནས་སྲིད་འཛིན་དཔོན་
སྐྱོལ་ཅིག ད་དུང་ཁོང་གིས་ཁྱེད་ལ་འཕྲིན་ཡིག་ཅིག་གནང་བ་དེ་ཕྱིར་ཁྱེར་ཤོག་ལ་ཨ་
ཇོར་སྤྲོད།”
མོས་སླར་ཡང་སྐད་ཆ་འགའ་སྨྲས་མོད་སེ་ཝེ་རི་ཡ་མ་གཏོགས་སུས་ཀྱང་ཐོས་མེད།
“ཀོ་ལོམ་པཱ།” སྲིད་འཛིན་དཔོན་སོང་རྗེས་ཨོར་སོས་འདི་ལྟར་བཤད། “ཁྱོད་ཀྱིས་
ང་རང་ཡིད་སྐྱོ་རུ་བཅུག་སོང་། དེས་ན་ཁྱོད་ཀྱིས་ནམ་ཡང་དོན་དངོས་ཁས་མི་ལེན་པ་
རེད་དམ།”
“ཁྱོད་ཀྱིས་ང་ལ་བྱིན་པའི་དུས་ཡུན་ནི་སང་ཉིན་བར་དུ་རེད།” མོས་ལན་འདི་
ལྟར་བཏབ། “དུས་ཚོད་མང་པོ་མེད་ནའང་ད་དུང་རེ་བ་ཅུང་ཙམ་ཡོད།”
སྐད་ཆ་བཤད་ཚར་རྗེས། མོས་ལྡེ་མིག་ཕྲེང་ཞགས་ཤིག་ཁྱེར་ནས་ཀླད་ཀྱི་ཁང་བ་ཞིག་
ཏུ་འཛུལ་སོང་། བྲེལ་མྱུར་ངང་འབྲི་ཅོག་ཅིག་གི་ཤུད་སྒམ་གྱི་ཁ་ཕྱེ་སྟེ་སྔོག་བཤེར་བྱེད་པ་
ཐོས་ཐུབ་ལ། དེ་ནི་སྔོན་ཆད་མདའ་དཔོན་ཏེལ་ལ“རེབ་བྷི་ཡས་ཡིག་ཆ་གལ་ཆེན་རྣམས་
འཇོག་ས་ཡིན།
བཅུ་བཞི།
སེ་ཝེ་རི་ཡ་ཕར་སོང་ནས་ཡུན་རིང་འགོར་ཏེ་ཨོར་སོས་སྒུག་མི་བཟོད་པར་གྱུར་
པའི་སྐབས་སུ། མོས་ལག་ཏུ་འཕྲིན་ཡིག་ཅིག་བཟུང་ཞིང་རྗེས་སུ་ཆི་ལི་ཎ་ཁྲིད་ནས་ཕྱིར་
སླེབས་བྱུང་། བུ་མོ་ཆུང་ཆུང་གཉིད་ལས་བསླངས་ཏེ་ཡོང་བ་ཡིན་པས་མོས་ད་རུང་མིག་ལ་
ཕུར་ཕུར་བྱེད་བཞིན་ཡོད།
“བྱིས་པ་ཆུང་ཆུང་།” ཨོར་སོ་ན་རེ། “དུས་ཚོད་འདི་འདྲ་འཕྱི་བས་ཁྱོད་རང་ཅི་
བྱེད་དུ་ཡོང་བ་ཡིན།”
“སྲས་མོས་ང་བོས་པ་རེད།”
“མོས་བྱིས་པ་ཞིག་བོས་ནས་ཅི་བྱེད་བསམ་པ་ཡིན། དངོས་གནས་གདོན་གྱིས་
བརླམས་འདུག” ཨོར་སོའི་སེམས་སུ་དེ་ལྟར་དྲན་ནའང་སྲས་མོ་ལི་ཏི་ཡའི་འཕྲིན་ཡིག་
བྲེལ་མྱུར་ངང་ལག་ཏུ་བླངས། ཁོས་འཕྲིན་ཡིག་ཀློག་སྐབས་ཆི་ལི་ཎ་ཐོག་ཁང་དུ་ཁོའི་
གཅུང་མོ་འཚོལ་བར་ཕྱིན་སོང་།
སྲས་མོ་ལི་ཏི་ཡས་འདི་ལྟར་བྲིས་ཡོད།
སྐུ་ཞབས་ལགས། ཨ་ཕའི་སྐུ་གཟུགས་དེ་ཙམ་བདེ་པོ་མིན་ལ། ཡང་གཅིག་བཤད་ན།
ཁོང་སྨྱུག་གུ་འཆང་བར་ཡང་སུན་གྱིན་ཡོད་པས་ང་རང་ཁོང་གི་དྲུང་ཡིག་བྱེད་པ་ལས་
འོས་མེད། ཁྱེད་ཀྱིས་དྲན་སྲིད་དེ། ཉིན་དེར་ཁོང་ངེད་གཉིས་དང་ལྷན་དུ་མཛེས་ལྗོངས་
ལ་རོལ་མྱོང་བྱེད་དུ་མ་ཕེབས་པར། མཚོ་འགྲམ་དུ་ཆུ་ལ་བརྒལ་བས་རྐང་བ་འཁྱགས།
ཡིད་དབང་འཕྲོག་པའི་ཁྱེད་ཀྱི་གླིང་ཕྲན་འདིར་དེ་ཙམ་གྱིས་ཆམ་པ་ཕོག་སྟེ་ཚ་བ་རྒྱས་
པར་འགྱུར། མཚམས་འདིར་སླེབས་དུས། ངས་ཧ་ལམ་ཁྱེད་ཀྱི་རྣམ་འགྱུར་དྲན་ཡོང་གིན་
འདུག ཁྱེད་ཀྱིས་ཕལ་ཆེར་རང་གི་གློ་གྲི་འཚོལ་གྱིན་ཡོད་དམ། འོན་ཀྱང་ངས་ཁྱེད་ལ་
ནམ་ཡང་གློ་གྲི་མེད་ན་ཅི་མ་རུང་སྙམ་ཡོད། སླར་ཡང་བརྗོད་བྱ་དངོས་དེར་འབབ་པར་བྱ།
ཨ་ཕར་ཚ་བ་རྒྱས་པས་ང་རང་སྐྲག་ཐག་ཆོད་སོང་། ངས་ཐོག་མཐའ་བར་གསུམ་དུ་ཞིང་
ཆེན་སྲིད་འཛིན་དཔོན་ཁོང་མི་བཟང་པོ་ཞིག་ཡིན་པར་འདོད་དེ། ཁོང་གིས་ང་ཚོར་མི་
གཤིས་ལེགས་པའི་ལྷ་རྗེ་ཞིག་བཙལ་བས། ཉིན་གཉིས་ལས་མ་འགོར་བར་ཨ་ཕའི་སྙུན་
གཞི་དྲག་སྐྱེད་བྱུང་། སྙུན་གཞི་སངས་དྲག་ཏུ་གྱུར་པས་ཨ་ཕ་སླར་ཡང་རི་དྭགས་རྔོན་དུ་
འགྲོ་བར་འདོད་མོད། ངས་ཁོ་རང་ད་དུང་འགྲོ་རུ་བཅུག་མེད— ཁྱེད་ཀྱི་རི་གྲོང་གི་མཁར་
རྫོང་དེ་ཅི་འདྲ་རེད། ཁྱེད་ཀྱི་བྱང་ཕྱོགས་ཀྱི་ལྕོག་མཁར་དེ་སྔར་མལ་དུ་གནས་སམ། དེ་
ན་རུ་འདྲེ་མང་པོ་ཡོད་དམ། ངས་ཁྱོད་ལ་འདི་དག་འདྲི་དོན་ནི་ཁྱེད་ཀྱིས་ཨ་ཕར་གནས་
དེར་ཤ་ཕོ་དང་། ཕག་རྒོད། གཉན་ལ་སོགས་པའི་རི་དྭགས་རྔོན་ཐུབ་ཅེས་སྨྲས་པ་ཁོས་ད་
དུང་བརྗེད་མེད་པས་ཡིན། སྲོག་ཆགས་ཁྱད་མཚར་ཅན་དེ་རྣམས་ལ་འདི་ལྟར་འབོད་པ་
རེད་དམ། ངེད་གཉིས་པཱ་སི་ཐི་ཡ་ནས་གྲུ་ལ་བསྡད་དེ་ཁྱེད་ཀྱི་གཞིས་ཀར་སོང་ནས་ཉིན་
ཁ་ཤས་ལ་སྡོད་རྩིས་ཡོད། ཁྱེད་ཀྱིས་གསུངས་པའི་རྙིང་ཞིང་རལ་བའི་ཏེལ་ལ•རེབ་བྷི་ཡ་
ཚང་གི་གནའ་བོའི་ལྕོག་མཁར་དེའི་ཀླད་མི་རྡིབ་བམ། སྲིད་འཛིན་དཔོན་ནི་བྱམས་བརྩེ་
ལྡན་པ་ཞིག་ཡིན་པས་ཁོང་དང་མཉམ་དུ་སྡོད་སྐབས་རྟག་པར་བཤད་མི་ཚར་བའི་གླེང་
གཞི་མང་པོ་ཡོད། ཞོར་དུ་བཤད་རྒྱུ་ཞིག་ལ། ང་རང་དགའ་འོས་པ་ཞིག་ནི་ངས་ཁོ་རང་
མགོ་བོ་འཐོམས་པར་བྱས་པ་དེ་རེད།—ངེད་གཉིས་ཀྱིས་སྐུ་ངོ་ཁྱེད་ཀྱང་གླེང་མྱོང་། པཱ་
སི་ཐི་ཡའི་ཁྲིམས་ལུགས་ཕྱོགས་ཁག་གི་མི་སྣ་ཞིག་གིས་ཁོང་ལ་ད་ལྟ་བཙོན་དུ་ཉེས་ཆད་
འཁུར་བཞིན་པའི་ལྟས་ངན་ཞིག་གི་ངོས་ལེན་ཞུ་ཚིག་ཁ་ཤས་བསྐུར་ཡོང་བ་དེས་ཁྱེད་
ཀྱི་སེམས་ནང་གི་མཐའ་མའི་དོགས་གཞི་མེད་པར་བཟོ་ངེས། ཁྱེད་ཀྱི་དགྲ་ལ་སྡང་བའི་
སེམས་ཁམས་དེས་སྐབས་རེར་ང་རང་སེམས་ཁུར་ལ་གཏད་ཡོང་བ་ཡང་ད་ནས་བཟུང་
འབྱུང་མི་སྲིད་པས། ང་རང་ཅི་འདྲ་ཞིག་དགའ་ཡོད་པ་ཁྱོད་ཀྱིས་དཔག་པར་དཀའ། ཁྱེད་
ཀྱིས་མེ་མདའ་རིང་པོ་ལག་ཏུ་འཆང་ནས་ངོ་གདོང་ནག་རོག་གེར་མཛེས་སྡུག་ལྡན་པའི་
མྱང་གཞས་གཏོང་མཁན་གྱི་བུ་མོ་དེ་དང་ལྷན་དུ་ཁ་གྱེས་སྐབས། ངའི་སེམས་སུ་ཁྱེད་ཉིད་
སྔར་ལས་ཀྱང་ཁོར་སི་ཁཱའི་མི་ལ་ཧ་ཅང་འདྲ་འདུག ད་ནི་ཆོག་འདུག ངས་ཧ་ཅང་མང་
པོ་ཞིག་བཤད་སོང་སྟེ་ང་རང་སུན་དྲགས་པས་རེད། ཡིད་ཕངས་པ་ཞིག་ནི་སྲིད་འཛིན
དཔོན་འགྲོ་དགོས་འདུག ལམ་ལ་ཆས་ཏེ་ཁྱེད་ཀྱི་སར་མ་འབྱོར་གོང་ང་ཚོས་མི་མངགས་
ཏེ་བརྡ་གཏོང་ངེས། ངས་ད་དུང་འཛེམ་བག་མེད་པའི་སྒོ་ནས་ཀོ་ལོམ་པཱར་ང་ལ་དམིགས་
བསལ་དུ་སྤྲི་གོར་ཞིག་བཟོ་རོགས་ཞེས་འཕྲིན་ཡིག་ཅིག་འབྲི་ངེས། ད་ལྟ་ངའི་དོད་དུ་མོ་
ལ་ལྷག་བསམ་འཁོལ་བའི་འཚམས་འདྲི་ཞུ་རོགས། མོའི་གློ་གྲི་དེས་ང་ལ་ཕན་ཆེན་པོ་
ཐོགས་སོང་ལ། ངས་དེ་སྤྱད་ནས་རང་ཉིད་ཀྱིས་ཁྱེར་ཡོང་བའི་སྒྲུང་གཏམ་གྱི་དེབ་ཅིག་
གི་ཤོག་ལྷེ་དྲས་པ་ཡིན། འོན་ཀྱང་རྣོ་གྲི་འདི་ལ་མཚོན་ན་ཙན་དན་གྱིས་གོ་གཡོག་དང་
གོས་ཆེན་གྱིས་ཐབ་ཕྱིས་ཞེས་པའི་དཔེ་རུ་ཟད་པར་སྙམ་པས། ངས་ཁོང་ཁྲོ་མ་ནོན་པར་
དེབ་དེ་གཙབ་རལ་ཏུ་བཏང་བ་ཡིན། བདེ་མོ་བྱོས། སྐུ་ཞབས། ཨ་ཕས་ཁྱེད་ལ་མཛའ་བརྩེ་
ལྡན་པའི་ངང་ནས་འཚམས་འདྲི་བྱེད་བཞིན་ཡོད། ཁྱེད་ཀྱིས་སྲིད་འཛིན་དཔོན་གྱི་ཁ་
ཏ་བསླབ་བྱར་གསན་རོགས། ཁོང་གི་ཐབས་ཤེས་དེ་འགྲིག་འདུག ཁོང་གིས་ལམ་བསྐོར་
ནས་ཁྱེད་རང་ཚོའི་ཡུལ་ཕྱོགས་སུ་ཕེབས་རྒྱུ་ཡིན་ལ་ངས་བསམ་ན་དེ་ཐམས་ཅད་ཕལ་
ཆེར་ཁྱོད་ཀྱི་ཕྱིར་དུ་ཡིན་པ་འདྲ། ཁོང་ཉིད་ཁཱོར་ཐེ་ལ་སོང་སྟེ་རྨང་འདིང་མཛད་སྒོ་ཞིག་
ལ་གཙོ་སྐྱོང་གནང་དགོས་འདུག ངས་བསམ་ན་མཛད་སྒོ་དེ་ནི་ཧ་ཅང་བརྗིད་ཉམས་
ལྡན་པ་ཞིག་ཡིན་ངེས། ཡིད་ཕངས་པ་ཞིག་ལ་ང་རང་མཛད་སྒོ་དེར་ཞུགས་མི་ཐུབ། ཚོད་
དཔག་ཅིག་བྱས་ཚེ། མེ་ཏོག་གཙག་པའི་འཕྱོར་གོས་དང་དར་བཏགས་རྐང་འབོབ་རིང་
པོ་གྱོན་པ། ཕྲག་ཐག་དཀར་པོ་བཅིངས་ཡོད་པའི་སྐུ་ཞབས་ཤིག་གིས་ལག་ཏུ་གྱོ་གྲི་འཆང་
སྟེ …..… ད་དུང་མི་མང་གི་མདུན་སར་ཤིས་ཚིག་ཕུལ། མཛད་སྒོ་མཇུག་རྫོགས་སྐབས་
འབོད་སྒྲ་ཁྲི་སྟོང་མང་པོས “གོང་མ་ཁྲི་ལོར་ཤོག” ཅེས་སྒྲོག———ང་ལ་ཤོག་ལྷེ་བཞི་འབྲི་
རུ་བཅུག་པས་ད་ནི་ཁྱོད་ཀྱི་ཡིད་ཚིམ་སོང་ངམ། འོན་ཀྱང་ངས་ཁྱེད་ལ་ཡང་བསྐྱར་ཐེངས་
གཅིག་བཤད། སྐུ་ཞབས་ལགས། ང་ནི་ལས་མེད་བག་ཡངས་སུ་བསྡད་ཡོད་པས་ཁྱེད་ཀྱིས་
འཕྲིན་ཡིག་རིང་པོ་ཞིག་འབྲི་བའི་རེ་བ་ཡོད། རེད་ཡ། ང་ལ་ད་ལྟའི་བར་དུ་ཁྱེད་རང་ཕི་
ཡེ་ཤྀ་ར་ནེ་རར་བདེ་བླག་ཏུ་འབྱོར་བའི་སྐོར་གྱི་འཕྲིན་ཡིག་ཅིག་འབྱོར་མ་མྱོང་། དེ་ནི་
དངོས་གནས་ཁྱད་མཚར་ཞིང་ཡིད་སྐྱོ་བ་ཞིག་རེད་ཨང་།
ལི་ཏི་ཡ།
ཁྱེད་ཀྱིས་སྲིད་འཛིན་དཔོན་གྱིས་གསུངས་པ་ལྟར་བསྒྲུབ་རྒྱུ་ནི་ངའི་རེ་བ་ཡིན། འུ་
གཉིས་ཀྱིས་ཁ་དན་ཞིག་བཞག་པ་ནི་ཁྱེད་ཀྱིས་འདི་ལྟར་བསྒྲུབ་རྒྱུ་དེ་ཡིན་ལ། གལ་སྲིད་
ཁྱེད་ཉིད་ཁ་དན་ཚིག་ལ་གནས་ན་ང་རང་ཧ་ཅང་དགའ་ངེས་ཡིན།
ཨོར་སོས་འཕྲིན་ཡིག་དེ་ཐེངས་གསུམ་བཞི་ཙམ་ལ་བཀླགས་ཤིང་ཀློག་ཐེངས་རེར་
སེམས་སུ་འཆར་སྣང་སྣ་ཚོགས་ཤར། དེ་ནས་ཁོས་འཕྲིན་ལན་ཧ་ཅང་རིང་པོ་ཞིག་བྲིས་
རྗེས་སེ་ཝེ་རི་ཡ་མངགས་ནས་ནུབ་མོ་དེར་ཨ་ཡད་ཁྲིའོ་རུ་འགྲོ་མཁན་ཞིག་ལ་བསྐུར།
ཁོས་གཅུང་མོ་དང་ལྷན་དུ་བྷ་རི་སི་ཎི་ཚང་ལ་ཞེ་འཁོན་འཛིན་པར་རྟེན་གཞི་ཡོད་མེད་
ཐད་གྲོས་བསྡུར་བྱེད་འདོད་མེད་ཅིང་། སྲས་མོ་ལི་ཏི་ཡའི་འཕྲིན་ཡིག་གིས་ཁོའི་སེམས་ཀྱི
སྨུག་སྤྲིན་དྭངས་པར་བྱས་ཤིང་དོགས་གཞི་མེད་པར་བཟོས། དེ་བཞིན་དུ་ཞེ་འཁོན་ཡང་
ཡལ་བར་གྱུར།ཅུང་ཙམ་བསྒུགས་ཀྱང་གཅུང་མོ་ཐོག་ཁང་ལས་མ་བབས་པས་ཁོ་རང་ཐད་
ཀར་ངལ་གསོ་རུ་ཕྱིན་པ་དང་། ཡུན་རིང་པོར་ཁོ་ལ་འདི་འདྲའི་ཁམས་དྭངས་ལ་སྣང་བ་
སྐྱིད་པ་ཞིག་བྱུང་མྱོང་མེད། ཀོ་ལོམ་པཱས་གསང་བའི་བཀའ་རྒྱ་ཞིག་ལག་བསྟར་བྱེད་པར་
ཆི་ལི་ཎ་མངགས་རྗེས། ནམ་ཕྱེད་ཙམ་གྱི་བར་དུ་ཡིག་ཆ་རྙིང་བ་དེ་དག་བསྐྱར་ཀློག་བྱས།
ནམ་ལངས་ཁར་མི་ཞིག་གིས་སྒེའུ་ཁུང་གི་སྟེང་ལ་རྡེའུ་འགའ་འཕངས་བྱུང་། བརྡ་རྟགས་
དེ་ཚོར་མ་ཐག་མོ་རང་ཐོག་ཁང་ལས་བབས་ཏེ་མེ་ཏོག་ལྡུམ་རའི་ནང་དུ་སོང་བ་དང་།དེར་
གསང་སྒོ་ཞིག་ཕྱེ་སྟེ་བཞིན་མདངས་ལ་གཏུམ་དྲག་གི་ཉམས་མངོན་པའི་སྐྱེས་པ་གཉིས་
ནང་དུ་བསུས་ཤིང་། མོས་དེ་འཕྲལ་ཁོ་གཉིས་གཡོས་ཁང་དུ་ཁྲིད་དེ་ཟ་མ་ཟ་རུ་བཅུག
མི་འདི་གཉིས་ཡང་སྙིང་སུ་ཞིག་ཡིན་པ་གཤམ་གྱི་ཚན་པ་ལས་གསལ་པོར་ཤེས་ཡོང་།
བཅོ་ལྔ།
ཞོགས་པའི་ཆུ་ཚོད་དྲུག་པ་ཡས་མས་སུ་སྲིད་འཛིན་དཔོན་གྱི་འཁོར་གཡོག་ཅིག་
ཡོང་སྟེ་ཨོར་སོ་ཚང་གི་སྒོ་བརྡུངས་བྱུང་། ཀོ་ལོམ་པཱ་ཕྱི་ལ་ཡོང་སྟེ་སྣེ་ལེན་བྱས་པ་ན།
གཡོག་པོ་དེས་མོ་ལ་སྲིད་འཛིན་དཔོན་ལམ་ལ་ཆས་གྲབས་ཡོད་པས་མོའི་གཅེན་པོ་དང་
ཐུག་འཕྲད་གནང་རྒྱུར་བསྒུགས་ཡོད་ཅེས་སྨྲས་པ་ན། ཀོ་ལོམ་པཱས་ཚམ་ཚོམ་ཅི་ཡང་མེད་
པར་གཅེན་པོ་སྔོན་ཏག་ཏག་འདིར་འཛེག་སྐས་ལས་ལྷུང་སྟེ་རྐང་བ་བསྣད་པས་གོམ་པ་
གཅིག་ཀྱང་སྤོ་མི་ཐུབ་པར་གྱུར་འདུག གལ་ཏེ་སྲིད་འཛིན་དཔོན་གྱིས་འོ་བརྒྱལ་ལ་མི་
འཛེམ་པར་ངེད་ཚང་ལ་ཞབས་སོར་འཁོད་ཐུབ་ཚེ་ཐུགས་རྗེ་སྙིང་ནས་ཞུ་ཞེས་བཤད། ངག་
འཕྲིན་འདི་བཏང་ནས་ཅང་མ་འགོར་བར་ཨོར་སོ་ཐོག་ཁང་ལས་མར་བབས་པ་དང་། ཁོས་
སྲིད་འཛིན་དཔོན་གྱིས་མི་མངགས་ཏེ་ཁོ་རང་བོས་པ་རེད་དམ་ཞེས་གཅུང་མོར་དྲིས་པ་
ན། ཀོ་ལོམ་པཱས་ཅི་མི་སྙམ་པའི་ཚུལ་གྱིས་ཁོ་ལ་འདི་སྐད་སྨྲས། “ཁོས་ཁྱོད་ལ་འདི་ནས་
སྒུག་རོགས་ཞེས་གསུངས་པ་རེད།” ཆུ་ཚོད་ཕྱེད་ཀ་ཙམ་འགོར་ནའང་བྷ་རི་སི་ཎི་ཚང་
གི་ཕྱོགས་སུ་གྲག་འགུལ་ཅི་ཡང་མ་བྱུང་། སྐབས་འདིར། ཨོར་སོས་གཅུང་མོར་ཡིག་ཆ་
བཀླགས་ནས་ཁུངས་སྣེ་ཅི་ཞིག་ཤེས་རྟོགས་བྱུང་སོང་ཞེས་དྲིས། ཀོ་ལོམ་པཱ་ན་རེ། ཡུད་ཙམ་
འགོར་རྗེས་སྲིད་འཛིན་དཔོན་གྱི་དྲུང་དུ་བཤད་པར་བྱ། མོ་རང་བག་ཕེབས་པའི་ཚུལ་
དུ་བསྡད་ཡོད་ནའང་མོའི་བཞིན་མདངས་དང་མིག་ཟུང་ལས་ནང་སེམས་བདེ་ལ་འབབ་
ཐབས་བྲལ་བ་རྟོགས་ཡོང་།
མཐར་བྷ་རི་སི་ཎི་ཚང་གི་སྒོ་ཕྱེ་སོང་། ཞིང་ཆེན་སྲིད་འཛིན་དཔོན་གྱིས་གནས་སྐོར་
གྱི་གྱོན་ཆས་མནབས་ཏེ་ཐོག་མར་སྒོ་རུ་ཐོན་ཞིང་། དེའི་རྗེས་སུ་སྡེ་དཔོན་དང་ཁོའི་བུ་
གཉིས་འབྲངས་ཡོད། ཕི་ཡེ་ཤྀ་ར་ནེ་རའི་སྡེ་མི་རྣམས་ཀྱིས་ཞོགས་པའི་ཉི་རྩེ་ཤར་བ་ཙམ་
ནས་ཞིང་ཆེན་འདིའི་དཔོན་པོ་མཐོ་ཤོས་འདིར་སྐྱེལ་མ་བྱེད་པར་བསྒུགས་ཡོད་ཅིང་།
ད་ལྟ་ཁོང་ཉིད་བྷ་རི་སི་ཎི་ཕ་བུ་རྣམས་དང་ལྷན་དུ་ཐང་ཆེན་བརྒྱུད་ནས་ཐད་ཀར་ཏེལ་
ལ-རེབ་བྷ་ཡ་ཚང་དུ་འཛུལ་བ་མཐོང་བས། ཐམས་ཅད་སྐྱི་གཡའ་བར་གྱུར་ཏེ་ཧད་འདུག
“ཁོ་ཚོས་འདུམ་འགྲིག་བྱས་སོང་།” སྡེ་བའི་ནང་གི་ཆབ་སྲིད་ཀྱི་བསམ་བློ་ཅན་
འགའ་རེའི་ཁ་ནས་དེ་སྐད་ཤོར།
བགྲེས་སོང་ཞིག་གིས་དེའི་རྗེས་སུ་མཐུད་ནས་འདི་ལྟར་བཤད། “ངས་ཁྱོད་ཚོར་
བཤད་ཟིན་པ་མ་ཡིན་ནམ། ཨོར་སཾ·ཨན་ཏོན་ཁོ་རང་སྐམ་ས་ཆེན་པོར་འདུག་ཡུན་རིང་
དྲགས་པས་དོན་དག་སྒྲུབ་ནའང་སྤོབས་པ་ཉམས་པར་གྱུར་འདུག”
“འོན་ཀྱང་།” རེབ་བྷི་ཡར་རྒྱབ་སྐྱོར་བྱེད་མཁན་ཞིག་གིས་འདི་ལྟར་ལན་བཏབ།
“ཁྱེད་ཀྱིས་མཐོང་སོང་ངམ། བྷ་རི་སི་ཎི་ཕ་བུ་རྣམས་དངོས་སུ་ཕར་ཨོར་སོའི་གམ་དུ་ཆས་
པ་ཡིན་པས་ཁོ་ཚོས་བཟོད་གསོལ་ཞུ་བ་རེད།”
“ཞིང་ཆེན་སྲིད་འཛིན་དཔོན་གྱིས་ཁོ་ཚོ་འདུམ་པ་རེད།” བགྲེས་སོང་དེས་ལན
འདི་ལྟར་བསློགས། “དེང་སྐབས་ཀྱི་མི་ཐམས་ཅད་སྡར་མ་འབའ་ཞིག་རེད། ནལ་ཕྲུག་
སྐོར་ཞིག་དང་འདྲ་བར་ན་གཞོན་རྣམས་ཀྱིས་ཕ་ཡི་ཤ་འཁོན་ལའང་དོ་སྣང་ཅི་ཡང་བྱེད་
ཀྱི་མེད།"
སྲིད་འཛིན་དཔོན་གྱིས་ཨོར་སོ་ཡར་ལངས་ཡོད་པ་དང་ལམ་དུ་བགྲོད་པར་དཀའ་
ཚེགས་མེད་པ་མཐོང་མ་ཐག་ཧ་ལས། ཀོ་ལོམ་པཱས་བབ་བསྟུན་གྱིས་སྐད་ཆ་ཁ་ཤས་བཤད་
དེ་རང་སྐྱོན་ངོས་ལེན་བྱས་ཤིང་སྲིད་འཛིན་དཔོན་ལ་དགོངས་དག་ཞུས། མོ་ན་རེ། “སྲིད་
འཛིན་དཔོན་ལགས། གལ་ཏེ་ཁྱེད་ཀྱི་བཞུགས་ས་གཞན་ཞིག་ཡིན་ཚེ། ངའི་ཕུ་བོ་ཁ་སང་
ནས་ཁྱེད་ལ་མཇལ་དུ་ཕྱིན་ཟིན།”
ཨོར་སོས་དགོངས་དག་ཡང་ཡང་ཞུས་ཏེ་མགོ་སྐོར་གཏོང་བའི་བྱེད་ཐབས་དགོད་བྲོ་
བ་འདི་ཁོ་དང་འབྲེལ་བ་ཅི་ཡང་མེད་ལ། རང་ཉིད་ཀྱང་དོན་འདིར་འུ་ཐུག་པར་གྱུར་ཡོད་
ཚུལ་སྨྲས། ཨོར་སོའི་གནོང་འགྱོད་སྐྱེས་པའི་ཉམས་དང་གཅུང་མོར་ལེ་བདའ་བྱེད་པའི་
ཚུལ་མཐོང་བ་ན། ཞིང་ཆེན་སྲིད་འཛིན་དཔོན་དང་རྒན་པོ་བྷ་རི་སི་ཎི་གཉིས་ཀྱིས་ཕལ་
ཆེར་ཁོས་བསམ་པ་རྣམ་དག་གིས་དགོངས་དག་ཞུ་བ་ཡིན་པར་ཡིད་ཆེས་བྱས། འོན་ཀྱང་
སྡེ་དཔོན་གྱི་བུ་གཉིས་ཀ་ཅུང་ཟད་མ་རངས་པ་འདྲ་སྟེ། ཨོར་ལན་ཏུའུ་སིའོ་ཡིས་འདི་སྐད་
སྨྲས། “འདི་ནི་ཐད་ཀར་ང་ཚོར་རྩེད་མོ་རྩེ་བ་རེད།” ཁོའི་སྐད་གསང་མཐོ་བས་དེར་ཡོད་
ཚང་མས་ཐོས་ཐུབ།
“གལ་ཏེ་ངའི་གཅུང་མོས་ང་ལ་འདི་འདྲའི་ཀྱལ་ཀ་རྩེས་པ་ཡིན་ན།” ཝིན་སེན་ཐེ
ལོ་ན་རེ། “ངས་མོ་ལ་ཕྱིན་ཆད་དེ་འདྲ་བྱེད་མི་ཕོད་པ་ཞིག་བགྱི་ངེས།”
སྐད་ཆ་འདི་དག་དང་དེའི་བཤད་སྟངས་ལ་ཨོར་སོ་ཤིན་ཏུ་མ་དགའ་བས་ཁོའི་ཐོག་
མའི་ལྷག་བསམ་ལའང་འགྱུར་བ་ཅུང་ཟད་བྱུང་བས། རང་དབང་མེད་པར་བྷ་རི་སི་ཎི་ཚང་
གི་བུ་གཉིས་དང་ཁོ་ཚོས་ཕན་ཚུན་ལ་སྡང་མིག་གིས་ལན་འགར་བལྟ་དགོས་བྱུང་།
ཁོ་ཚོ་རྐུབ་སྟེགས་སུ་བསྡད་ཅིང་ཀོ་ལོམ་པཱ་གཅིག་པུ་གཡོས་ཁང་སྒོ་ཁར་འགྲེང་
འདུག ཞིང་ཆེན་སྲིད་འཛིན་དཔོན་གྱིས་གསུང་བཤད་གནང་སོང་། ཁོས་ས་འདིའི་
མཁྲེགས་འཛིན་གྱི་ཡུལ་སྲོལ་རགས་ཙམ་བཤད་རྗེས་ཁོ་ཚོར་གསལ་འདེབས་ཀྱི་ཚུལ་དུ།
མི་རབས་སུ་བརྒྱུད་པའི་ཞེ་འཁོན་ཕལ་ཆེ་བའི་འབྱུང་རྐྱེན་མཐའ་དག་གོ་འཛོལ་བྱུང་བ་
ཡིན་ཚུལ་བཤད་པ་དང་། དེར་མཐུད་ཁོས་སྡེ་དཔོན་ལ་བལྟས་ཏེ། སྐུ་ཞབས་ཏེལ་ལ“རེབ་
བྷི་ཡས་བྷ་རི་སི་ཎི་ཚང་དངོས་ཤུགས་གང་ནས་ཀྱང་རང་ཉིད་ཀྱི་ཕ་འདས་པའི་ཡ་ང་བའི་
དོན་རྐྱེན་དེར་ཞུགས་ཡོད་པར་གཏན་ནས་འདོད་མྱོང་མེད་པ་དང་། སྔོན་ཆད་ཁྱིམ་རྒྱུད་
གཉིས་ཀྱིས་གཏུགས་བཤེར་བྱེད་སྐབས་ཀྱི་གནད་དོན་ཞིག་ལ་དངོས་གནས་དོགས་པ་
ཟོས་མོད། སྐུ་ཞབས་ཨོར་སོ་ཕ་ཡུལ་ནས་མ་བསྡད་པར་ཡུན་རིང་འགོར་བ་དང་གནས་
ཚུལ་འབྱོར་བའང་ཡང་དག་ཡིན་པའི་ངེས་པ་མེད་པས་དེ་ནི་རྒྱུན་ལྡན་ཡིན་ཚུལ་དང་། ཉེ་
ཆར་གསར་དུ་ཤེས་རྟོགས་བྱུང་བའི་གནས་ཚུལ་དེས་གནད་དོན་ཐམས་ཅད་སེལ་ཏེ་ཁོའི་
སེམས་ཀྱི་དོགས་གཞིའང་མེད་པར་གྱུར་པས། སྐུ་ཞབས་བྷ་རི་སི་ཎི་ཕ་བུ་རྣམས་ལ་མཛའ་
བརྩེ་དང་ཞི་མཐུན་གྱི་འབྲེལ་བ་འཛུགས་འདོད་ཡོད་ཚུལ་སོགས་བཤད།
ཨོར་སོས་ཨ་ལན་ཕྱིན་པའི་ཚུལ་དུ་བཙན་ཚུགས་ཀྱིས་ལུས་པོ་དགྱེ་ཙམ་བྱས། སྐུ་
ཞབས་བྷ་རི་སི་ཎིས་རྡབ་རྡིབ་ཅིག་སྨྲས་མོད་སུས་ཀྱང་གོ་མེད། འོན་ཏེ་ཁོའི་བུ་གཉིས་ཀྱིས་
ཁང་བའི་གདུང་མར་བལྟས་ནས་བསྡད། སྲིད་འཛིན་དཔོན་གྱིས་མུ་མཐུད་དུ་ཁ་བརྡ་བྱས་
ཤིང་། སྐུ་ཞབས་བྷ་རི་སི་ཎི་ལ་བཤད་པའི་སྐད་ཆ་དེ་ཨོར་སོ་ལ་སླར་ཡང་ཐེངས་གཅིག་
བཤད་གྲབས་བྱེད་སྐབས། ཀོ་ལོམ་པཱས་གློ་བུར་དུ་མགོ་རས་ཀྱི་འོག་ནས་ཡིག་ཆ་ཁ་ཤས་
བླངས་ཏེ་ཕྱོགས་གཉིས་ཀའི་དཀྱིལ་དབུས་སུ་གཟབ་ནན་གྱི་ངང་ནས་འདི་སྐད་སྨྲས་སོ། །
“གལ་སྲིད་ངེད་ཁྱིམ་ཚང་གཉིས་ཀའི་ཕན་ཚུན་དགྲ་རུ་འཛིན་པའི་གནས་སྟངས་
འདི་མཇུག་རྫོགས་པར་གྱུར་ན་ང་རང་ཧ་ཅང་དགའ་བར་འགྱུར་བ་སྨོས་ཅི་དགོས། འོན་
ཏེ། ལྷག་བསམ་རྣམ་དག་གིས་འདུམ་འགྲིག་བྱེད་པ་ཡིན་ན་ངེས་པར་དུ་སྐད་ཆ་གསལ་པོ་
བཤད་དགོས་ལ། དོགས་གཞི་གཅིག་ཀྱང་ལུས་མི་རུང … “སྐུ་ཞབས་སྲིད་འཛིན་དཔོན།
ཐོ་མ་སོ“བྷི་ཨན་ཆི་ཟེར་བ་དེ་ཀུན་ལ་གྲགས་པའི་མི་ངན་ཞིག་ཡིན་པས། ངས་བསམ་ན་
ཁོའི་ངོས་ལེན་ཞུ་ཚིག་ལ་དོགས་པ་ཟ་འོས།——ངས་སྔོན་ཆད་བཤད་མྱོང་སྟེ། གཅིག་
བྱས་ན་སྐུ་སྲས་རྣམ་གཉིས་ནས་པཱ་སི་ཐི་ཡའི་བཙོན་ཁང་དུ་མི་དེར་ཐུག་འཕྲད་གནང་
ཡོད......”
“དེ་མ་རེད།” ཨོར་ལན་ཏུའུ་སིའོ་ན་རེ། “ངས་མི་དེ་མཐོང་མ་མྱོང་།
ཀོ་ལོམ་པཱས་སྣང་ཆུང་གི་ཚུལ་གྱིས་ཁོ་ལ་ཐེངས་གཅིག་བལྟས་རྗེས། སྔར་བཞིན་བབ་
བརླིང་གི་ངང་ཚུལ་གྱིས་མུ་མཐུད་དུ་འདི་སྐད་སྨྲས། “ཁྱེད་ཀྱིས་དེ་སྔོན་འགྲེལ་བཤད་
གནང་སྐབས། ཐོ་མ་སོས་ཇག་པ་ཞིག་གི་མིང་ཐོག་ནས་འཕྲིན་ཡིག་བསྐུར་ཏེ་སྐུ་ཞབས་
བྷ་རི་སི་ཎིར་འཇིགས་སྐུལ་བྱས་པའི་དམིགས་ཡུལ་ནི། ཁོས་ཨ་ཕས་བོགས་དངུལ་དམའ་
མོས་གླས་པའི་ཆུ་འཐག་ཁང་དེ་སྤུན་ཟླ་ཐེའོ་རྡོ་རོ་ལ་མུ་མཐུད་ནས་གཉེར་དུ་འཇུག་
འདོད་པ་མ་རེད་དམ།”
“དེ་མངོན་གསལ་རེད།" སྲིད་འཛིན་དཔོན་གྱིས་དེ་སྐད་སྨྲས།
“བྷི་ཨན་ཆི་ཞེས་པ་འདི་ནི་དངོས་གནས་ངོ་ཚ་ཁྲེལ་མེད་ཅིག་རེད། དོན་དག་
ཐམས་ཅད་ཁོ་ལ་རྐྱེན་བྱས་ཏེ་བྱུང་བ་རེད།” ཀོ་ལོམ་པཱའི་ཞི་འཇམ་གྱི་རྣམ་འགྱུར་ལ་
འཁྲུལ་བའི་ཨོར་སོས་དེ་ལྟར་བཤད།
“འཕྲིན་ཡིག་རྫུན་མ་དེ་ཟླ་བདུན་པའི་ཚེས་བཅུ་གཅིག་ཉིན་བྲིས་པ་རེད།” ཀོ་
ལོམ་པཱའི་མིག་མདངས་ལས་གཟི་འོད་འཕྲོ་བཞིན་མུ་མཐུད་དུ་འདི་ལྟར་སྨྲས། “སྐབས་
དེར་ཐོ་མ་སོ་ཁོའི་སྤུན་ཟླའི་གམ་དུའམ་ཆུ་འཐག་ཁང་དུ་ཡོད་ངེས།”
“རེད།” སྡེ་དཔོན་གྱིས་སེམས་ཅུང་ཟད་མ་བདེ་བར་དེ་སྐད་སྨྲས།
“འོ་ན་བྷི་ཨན་ཆིས་འཕྲིན་ཡིག་འབྲི་བའི་དམིགས་ཡུལ་ཅི་རེད།” ཀོ་ལོམ་པཱས
གདོང་ལ་རྒྱལ་ཁའི་ཉམས་ཤིག་མངོན་ཏེ་འདི་ལྟར་བཤད། “ཁོའི་སྤུན་ཟླའི་ཆུ་འཐག་
ཁང་གི་གླ་ཡུན་སྔ་མོ་ནས་རྫོགས་ཟིན་ཏེ། ཨ་ཕས་ཟླ་བདུན་པའི་ཚེས་གཅིག་ཉིན་ཁོ་རང་
འགྲོ་རུ་བཅུག་པ་རེད། འདི་ནི་ཨ་ཕའི་ཐོ་དེབ་དང་མུ་མཐུད་དུ་གླ་རྒྱུ་མིན་ཞེས་ཁོ་ལ་བརྡ་
ཐོ་བཏང་བའི་མ་ཡིག་རེད། ད་དུང་ཨ་ཡད་ཁྲིའོ་ཡི་ཚོང་པ་ཞིག་གིས་ང་ཚོར་རང་འཐག་
འཐག་མཁན་ཞིག་འོས་སྦྱོར་བྱས་པའི་འཕྲིན་ཡིག་བཅས་རེད།”
མོས་སྐད་ཆ་བཤད་ཞོར་དུ་ལག་གི་ཡིག་ཆ་རྣམས་སྲིད་འཛིན་དཔོན་གྱི་ལག་ཏུ་སྤྲད།
དེར་ཡོད་ཐམས་ཅད་ཀོ་ལོམ་པཱའི་གསེད་བཀྲོལ་འདི་ལ་ཧང་སང་བར་གྱུར། ཨོར་སོས་
སྨིན་མ་བསྡུས་ཤིང་མདུན་དུ་ནུར་ཙམ་བྱས་ཏེ། སྲིད་འཛིན་དཔོན་གྱིས་ཞིབ་ལྟ་བྱེད་པའི་
ཡིག་ཆ་དེར་བལྟ་བར་འདོད།
“འདི་ནི་ཐད་ཀར་ང་ཚོར་རྩེད་མོ་རྩེ་བ་རེད།" ཨོར་ལན་ཏུའུ་སིའོ་ཡར་ལངས་ཏེ་
ཁོང་ཁྲོའི་ངང་འདི་ལྟར་བཤད། “ཨ་ཕ། ང་ཚོ་འགྲོ། མ་གཞི་ནས་ཡོང་དགོས་དོན་མི་འདུག”
སྐུ་ཞབས་བྷ་རི་སི་ཎིས་དེ་འཕྲལ་སེམས་སྔར་བཞིན་རྣལ་ལ་ཕབ་སྟེ་ཡིག་ཆར་ལྟ་བའི་
རེ་བ་བཏོན་པ་ན། སྲིད་འཛིན་དཔོན་གྱིས་ཁ་གཅིག་ཀྱང་མི་གྲག་པར་ཡིག་ཆ་དེ་དག་ཁོ་
ལ་བྱིན། ཁོས་མིག་ཤེལ་ལྗང་ཁུ་དེ་དཔྲལ་བའི་སྟེང་ལ་དེད་ནས་ཅི་མི་སྙམ་པའི་ཚུལ་གྱིས་
རགས་ལྟ་ཞིག་བྱས། ཀོ་ལོམ་པཱས་ཁོ་ལ་ཅེར་བའི་རྣམ་འགྱུར་དེ་ནི་སྟག་མ་ཞིག་གིས་ཤ་བོ་
ཞིག་ལ་ཅེར་ནས་སྟག་ཕྲུག་གིས་གང་བའི་ཚང་ནང་དུ་བཅར་བ་དང་ཀུན་ནས་མཚུངས།
སྐུ་ཞབས་བྷ་རི་སི་ཎིས་མིག་ཤེལ་ཐུར་དུ་ཕབ་ཅིང་། ཡིག་ཆ་དེ་རྣམས་ཕྱིར་སྲིད་
འཛིན་དཔོན་ལ་ཕུལ་ཏེ་འདི་སྐད་སྨྲས། “ཡིན་ནའང་། ཐོ་མ་སོ་ཡིས་འདས་ཟིན་པའི་སྐུ་
ཞབས་མདའ་དཔོན་དེ་མི་སེམས་བཟང་ཅན་ཞིག་ཡིན་པ་རྟོགས་པས……ཁོས......ཁོས་
མདའ་དཔོན་སྐུ་ཞབས་ཀྱིས་བཀའ་ཕྱིར་འཐེན་བྱས་ཏེ། ཁོའི་སྤུན་ཟླ་དེ་འགྲོ་རུ་མི་འཇུག་
སྙམ་ཡོད་པ་གཏན་ཁེལ་རེད…………དོན་དངོས་སུ་ཁོས་སྔར་བཞིན་ཆུ་འཐག་ཁང་དེ་བེད་
སྤྱོད་གཏོང་བཞིན་ཡོད་པས …...”
“ཁོ་ལ་མུ་མཐུད་དུ་བེད་སྤྱོད་ཐོངས་ཟེར་མཁན་ང་ཡིན།" ཀོ་ལོམ་པཱས་སྣང་ཆུང་
གི་ངང་ནས་འདི་ལྟར་བཤད། “ཨ་ཕ་ཚེ་ལས་འདས་ཟིན་པས་ངའི་ངོས་ནས་གཞིགས་ན།
ངེས་པར་དུ་ངེད་ཚང་གི་གླ་བ་དེ་དག་ལ་བཀོད་སྒྲིག་ཡག་པོ་བྱེད་དགོས་པ་རེད།”
“ཡིན་ནའང་།" སྲིད་འཛིན་དཔོན་ན་རེ། “ཐོ་མ་སོ་ཟེར་བ་འདིས་འཕྲིན་ཡིག་
ཁོས་བྲིས་པ་ཡིན་པར་ཁས་བླངས་སོང……དེ་ཧ་ཅང་མངོན་གསལ་རེད།”
“ངས་བལྟས་ན་མངོན་གསལ་ཡིན་པ་ནི།” ཨོར་སོས་ཁོའི་ཚིག་མཚམས་བཅད་དེ་
འདི་སྐད་སྨྲས། “དོན་དག་འདིའི་ཁྲོད་དུ་བྱ་ངན་ཐ་ཤལ་བ་ཞིག་གསང་ཡོད་པ་དེ་རེད།”
“ངས་ད་དུང་སྐུ་ཞབས་འདི་དག་ལ་དགག་ལན་ཞིག་སློག་དགོས།” ཀོ་ལོམ་པཱས་
དེ་ལྟར་བཤད། མོས་གཡོས་ཁང་གི་སྒོ་ཕྱེ་བ་ན། བྷཾ་རན་དོ་ལཱ་སིའོ་དང་ཆོས་ལུགས་རིག་
པའི་བསླབ་རམས་པ། ད་དུང་མིང་ལ་བྷཾ་རུ་སཾ་ཁོ་རུ་འབོད་པའི་ཁྱི་དང་བཅས་ནང་དུ་
སླེབས་བྱུང་། ཇག་པ་གཉིས་ཀས་ལག་ཏུ་མཚོན་ཆ་ཅི་ཡང་ཐོགས་མེད་ལ། མ་མཐའ་ཡང་
ཕྱི་ཚུལ་དུ་དེ་ལྟར་སྣང་། ཁོ་གཉིས་ཀྱི་སྐེད་པར་མདའ་དོང་རེ་ཡོད་ནའང་ངེས་པར་མཁོ་
བའི་དཀྲུམ་མདའ་བཏགས་མེད་ལ། གུས་གུས་ཞུམ་ཞུམ་གྱིས་ཚོམས་ཆེན་དུ་ཡོང་སྟེ་མགོ་
ཡི་ཞྭ་མོ་ཕུད།
ཁོ་གཉིས་མངོན་དུ་བུད་པ་དེས་གྲག་འགུལ་ཅི་འདྲ་ཞིག་བསླངས་ཡོད་པ་ཚོད་
དཔག་བྱས་པས་རྟོགས་ཐུབ། སྡེ་དཔོན་ཨེན་ཙམ་གྱིས་ཕྱིར་འགྱེལ་སོང་ལ་ཁོའི་བུ་གཉིས་
ཀས་གང་མགྱོགས་ངང་མདུན་དུ་ནུར་ཏེ་ཁོ་ལ་སྲུང་སྐྱོབ་བྱེད་པ་དང་། ཞོར་དུ་ལག་པ་
ཁུག་མའི་ནང་དུ་བཏང་ནས་གློ་གྲི་ལ་སྙོབ་བཞིན་ཡོད། སྲིད་འཛིན་དཔོན་རྟབ་རྟབ་པོར་
སྒོའི་ཕྱོགས་སུ་སོང་བ་དང་། ཨོར་སོས་འཛིན་ཐེངས་གཅིག་གིས་བྷཾ་རན་དོ་ལཱ་སིའོ་ཡི་
ཐོང་ག་ནས་བཟུང་སྟེ་ཁོ་ལ་འདི་སྐད་བསྡིགས། “ཕུང་གྲོལ་མཁན། ཁྱོད་ཅི་བྱེད་དུ་ཡོང་
བ་ཡིན།”
“འདི་གཡོ་ཐབས་ཤིག་རེད།” སྡེ་དཔོན་གྱིས་སྒོ་འབྱེད་གྲབས་བྱེད་ཞོར་ཁ་ནས་དེ་
སྐད་ཤོར། འོན་ཀྱང་སེ་ཝེ་རི་ཡས་སྒོའི་ཕྱི་ནས་ཟྭ་བརྒྱབ་ཟིན། མོས་ཇག་པའི་བཀའ་བཀོད་
ལྟར་བསྒྲུབས་པ་ཕྱིས་སུ་ད་གཟོད་རྟོགས་བྱུང་།
“ཡུལ་མི་སྤུན་ཟླ་རྣམ་པ།” བྷཾ་རན་དོ་ལཱ་སིའོ་ན་རེ། “སྐྲག་མི་དགོས། ངའི་ཤ་
མདོག་ནག་ཀྱང་སེམས་པ་མི་ནག་ལ་གནོད་སེམས་ཅི་ཡང་མེད། སྲིད་འཛིན་དཔོན། ངས་
ཁྱེད་ལ་གུས་འདུད་ཞུ།—ལྡིང་དཔོན། ལྷོད་ཙམ་བྱེད་རོགས། ཁྱེད་ཀྱིས་ང་བསྒགས་ནས་
གསོད་ཀྱི་རེད།—ངེད་ཅག་དཔང་མིའི་ཚུལ་དུ་ཡོང་བ་ཡིན། ཝེ། ཁྱོད་ཀྱིས་ཤོད། ཆོས་
དཔོན།ཁྱོད་ལ་སྐད་ཆ་མང་བ་མ་ཡིན་ནམ།”
“སྐུ་ཞབས་སྲིད་འཛིན་དཔོན།” ཆོས་ལུགས་རིག་པའི་བསླབ་རམས་པ་ན་རེ།
“ཁྱེད་ཀྱིས་ང་ཤེས་མི་སྲིད། ངའི་མིང་ལ་བྷིའོ་ཁན་ཐོ་ཁ་སྀ་བྲྀ་རི་ཁོ་ཎི་ཟེར་ཞིང་མི་རྣམས་
ཀྱིས་རྟག་ཏུ་ཆོས་དཔོན་ཞེས་འབོད་པ་ཡིན ………འོ། ཁྱེད་ཀྱིས་ཡིད་ལ་བཟུང་ཟིན། དྲང་
མོར་བཤད་ན། ངས་དེ་རིང་གི་སྲས་མོ་འདི་དངོས་གནས་ངོ་མི་ཤེས། མོས་མི་མངགས་ཏེ་ང་
བཙལ་ནས་མིང་ལ་ཐོ་མ་སོ•བྷི་ཨན་ཆི་ཟེར་བ་དེའི་སྐོར་གྱི་གནས་ཚུལ་ཞིག་མཁོ་འདོན་
བྱ་རྒྱུའི་རེ་བ་བཏོན་པ་རེད། གཟའ་འཁོར་གསུམ་གྱི་སྔ་རོལ་ཏུ། ང་རང་མི་དེ་དང་ལྷན་དུ་
པཱ་སི་ཐི་ཡའི་བཙོན་ཁང་དུ་བཅུག་པ་རེད……གཤམ་དུ་ངས་ཁྱོད་ཚོར་གནས་ཚུལ་ཞིབ་
ཕྲ་བཤད་པར་བྱ།”
“བཤད་མི་དགོས།” སྲིད་འཛིན་དཔོན་ན་རེ། “ངས་ཁྱོད་ལྟ་བུའི་སྐད་ཆ་ལ་ཉན་མི་
འདོད………’སྐུ་ཞབས་ཏེལ་ལ“རེབ་བྷི་ཡ། ཁྱེད་རང་སྐྱུག་བྲོ་བའི་གཡོ་ཇུས་འདི་ལ་ཞུགས་
མེད་པ་ངས་ཡིད་ཆེས་བྱེད་ཐུབ། འོན་ཀྱང་ཁྱེད་ནི་ཁྱིམ་འདིའི་བདག་པོ་ཡིན་ནམ། སྒོ་
འབྱེད་དུ་ཆུགས། ཁྱེད་ཀྱི་གཅུང་མོས་ཇག་པར་ངན་འབྲེལ་བྱས་པ་འདི་ལ་གསལ་བཤད་
ཅིག་དགོས་ན་ཐང་།”
“སྐུ་ཞབས་སྲིད་འཛིན་དཔོན།” ཀོ་ལོམ་པཱས་སྐད་གསང་མཐོན་པོས་འདི་ལྟར་
བཤད། “ཁྱེད་ཀྱིས་མི་འདིས་བཤད་པར་འདོད་པའི་སྐད་ཆ་ལ་ཐེངས་གཅིག་གསན་
རོགས། ཁྱེད་རང་འདིར་ཕེབས་དོན་ནི་དྲང་བདེན་སྐྱོང་ཆེད་ཡིན་པས། ཁྱེད་ཀྱི་ལས་
འགན་ནི་དོན་དངོས་ཤེས་རྟོགས་འབྱུང་རྒྱུ་དེ་རེད། བྷིའོ་ཁན་ཐོ་ཁ་སྀ་འྀ་རི་ཁོ་ཎི། ཁྱོད་
ཀྱིས་ཤོད་དང་།"
“ཁོའི་ཁ་ལ་མ་ཉན།” བྷ་རི་སི་ཎི་ཕ་བུ་རྣམས་ཀྱིས་མགྲིན་གཅིག་ཏུ་དེ་སྐད་སྨྲས།
“ཚང་མས་མཉམ་དུ་བཤད་ཚེ་ཕན་ཚུན་སུས་ཀྱང་གསལ་པོར་ཐོས་དཀའ།” ཇག་
པ་དེས་འཛུམ་དམུལ་ལེར་འདི་ལྟར་བཤད། “བཙོན་ཁང་དུ་ང་དང་ད་ལྟ་གླེང་བཞིན་པའི་
ཐོ་མ་སོ་ཟེར་བ་གཉིས་བཙོན་ཁང་གཅིག་ཡིན་པ་ལས་གྲོགས་པོ་མིན། ཨོར་ལན་ཏུའུ་སིའོ་
རྒྱུན་པར་ཁོ་ལ་ལྟ་རུ་ཡོང………”
“ཉོག་གཏམ།” བྷ་རི་སི་ཎི་ཚང་གི་སྤུན་གཉིས་ཀས་མགྲིན་གཅིག་ཏུ་དེ་ལྟར་སྐད་
བརྒྱབ།
“མ་ཡིན་པ་ལས་ལོག་པ་གཉིས་ནི་ཡིན་པའོ། །” ཁ་སྲྀ་ཡྀ་རི་ཁོ་ཎིས་ཅི་མི་སྙམ་པའི་
ངང་ནས་འདི་ལྟར་ལན་བསློགས། “ཐོ་མ་སོར་དངུལ་ཡོད་པས་བཟའ་བཏུང་གང་ཡིན་
ཡང་བཟང་ཤོས་དེ་བདམས་པ་ཡིན་ལ་ང་ནི་རྒྱུན་པར་ཟས་ཞིམ་པོ་ཟ་བར་དགའ། འདི་ནི་
ངས་སྐྱོན་ཆ་ཆུང་ཆུང་ཞིག་ཡིན་པས་མི་འདི་དང་འབྲེལ་འདྲིས་བྱེད་པར་སུན་ན་ཡང་
ཐེངས་མང་པོར་ཁོའི་ཟས་ལ་རོལ་མྱོང་། དེའི་དྲིན་གཟོ་བའི་ཕྱིར་དུ། ངས་ཁོ་ལ་མཉམ་དུ་
བཙོན་ནས་འབྲོ་ཞེས་བཤད་པ་ཡིན…………ངས་སྔོན་ཆད་བུ་མོ་ཞིག་ལ་རོགས་རམ་བྱས་
མྱོང་བས……………མོས་ང་ལ་བཙོན་ནས་འབྲོ་བྱེད་ཀྱི་ཡོ་བྱད་མཁོ་སྤྲོད་བྱས…………ངས་མི་
སུའང་ཐག་ཞོར་འབྲེང་འདྲུད་ཀྱི་ཚུལ་དུ་སྡུག་ལ་གཏད་མི་འདོད་…… འོན་ཀྱང་ཐོ་མ་
སོས་མི་འགྲོ་ཟེར། ཁོ་རང་ཉིད་ཀྱི་དོན་དག་ལ་གདེང་ཚོད་ཡོད་དེ། ཁྲིམས་རྩོད་པ་བྷ་རི་
སི་ཎིས་ཁོའི་ཚབ་ཏུ་ཁྲིམས་དཔོན་ཐམས་ཅད་ལ་འབྲེལ་བ་བཙུགས་ཡོད་པས། ཁོ་རང་
ཉེས་མེད་གློད་བཀྲོལ་གཏོང་ངེས་པར་མ་ཟད་ད་དུང་དངུལ་འབོར་ཆེན་ཞིག་ཀྱང་ཐོབ་
ཐུབ་ཅེས་བཤད། འོན་ཏེ་ང་ལ་མཚོན་ན། རང་ཉིད་ཀྱིས་འབྲོ་ཐབས་བཙལ་ནས་རང་
དབང་གི་འཇིག་རྟེན་སྙེག་པ་ནི་ཡག་ཤོས་སུ་འདོད་པ་ཡིན། ངའི་སྐད་ཆ་བཤད་ཚར་
སོང་།"
“མི་འདིས་སྨྲས་པ་ཐམས་ཅད་ཉོག་གཏམ་རེད།” ཨོར་ལན་ཏུའུ་སིའོ་ཡིས་ཚིག་
ཐག་ཆོད་པའི་སྒོ་ནས་འདི་ལྟར་བཤད། “གལ་ཏེ་ངེད་གཉིས་ཀྱིས་ཐང་ཡངས་ས་ཞིག་ནས་
ལག་ཏུ་མེ་མདའ་རེ་འཆང་ཡོད་ཚེ། ཁོས་འདི་ལྟར་སྨྲ་མི་ཕོད་པ་ཁོ་ཐག་ཡིན།”
“ཡང་ཁྱོད་ཀྱིས་གླེན་རྟགས་བསྟན་སོང་།” བྷཾ་རན་དོ་ལཱ་སིའོ་ན་རེ། “ཨོར་ལན་
ཏུའུ་སིའོ། ཆོས་དཔོན་ལ་མ་འཁོན་ན་བཟང་ངོ་། །”
“སྐུ་ཞབས་ཏེལ་ལ“རེབ་བྷི་ཡ། ཁྱེད་ཀྱིས་ཡང་སྙིང་ང་འགྲོ་རུ་འཇུག་རྒྱུ་ཡིན་ནམ་
མིན།” སྲིད་འཛིན་དཔོན་གྱིས་འདུག་མ་བཟོད་པར་རྐང་རྡིག་བྱས།
“སེ་ཝེ་རི་ཡ། སེ་ཝེ་རི་ཡ།” ཨོར་སོས་སྐད་བརྒྱབ་སྟེ་འདི་ལྟར་བཤད། “མྱུར་མོར་
སྒོ་འབྱེད་དུ་སོང་།འདྲེ་མོ།”
“སྒུགས་དང་།” བྷཾ་རན་དོ་ལཱ་སིའོ་ན་རེ། “ང་ཚོ། ང་ཚོ་སྔོན་ལ་འགྲོ་དགོས། སྐུ་
ཞབས་སྲིད་འཛིན་དཔོན། འུ་ཅག་ཐམས་ཅད་གྲོགས་པོ་ཚང་ནས་འཛོམས་པ་རེད། གོམས་
སྲོལ་ལྟར་ན་ཁ་གྱེས་སྐབས་ཆུ་ཚོད་ཕྱེད་ཀའི་རིང་ལ་འཁྲུག་མཚམས་འཇོག་དགོས།”
སྲིད་འཛིན་དཔོན་གྱིས་མཐོང་ཆུང་གི་ངང་ནས་ཁོ་ལ་ལྟ་ཙམ་བྱས།
“ལྷན་རྒྱས་བདེ་བར་བཞུགས།” བྷཾ་རན་དོ་ལཱ་སིའོ་ཡིས་དེ་སྐད་སྨྲས་རྗེས། ལག་པ་
ཕར་བསྲིངས་ཏེ་ཁོའི་ཁྱི་ལ “ཝེ། བྷཾ་རུ་སྀ་ཁོ། སྐུ་ཞབས་སྲིད་འཛིན་དཔོན་གྱི་མདུན་ནས་
མཆོང་ལྡིང་ཞིག་བྱོས་དང” ཞེས་བཤད།
ཁྱི་དེས་དངོས་གནས་མཆོང་ལྡིང་ཞིག་བྱས་པ་དང་། ཇག་པ་གཉིས་ཀྱིས་མྱུར་དུ་
གཡོས་ཁང་ལས་མེ་མདའ་བླངས་རྗེས་མེ་ཏོག་ལྡུམ་རའི་ནང་ནས་བྲོས་སོང་། འབྲོ་ཞོར་ཤུ་
སྒྲ་ཞིག་བསྒྲགས་པ་ན། ཚོམས་ཆེན་གྱི་སྒོ་དེ་ཆོ་འཕྲུལ་བསྟན་པ་ལྟར་ཕྱེ་སོང་།
“སྐུ་ཞབས་བྷ་རི་སི་ཎི།” ཨོར་སོས་ཁོང་ཁྲོའི་མེ་ལྕེ་བཟོད་བསྲན་བགྱིས་ཏེ་འདི་
སྐད་སྨྲས། “ངས་ཁྱོད་ཀྱིས་ཡིག་གཟུགས་རྫུན་བཟོ་བྱས་པ་གཏན་ཁེལ་བྱེད་ཐུབ་སོང་། དེ་
རིང་ངས་གོང་མ་ཚང་གི་ཞིབ་དཔྱོད་དཔོན་ལ་གཏུག་ཡིག་སྤྲིངས་ཏེ། ཁྱོད་ཀྱིས་འཕྲིན་
ཡིག་རྫུན་བཟོ་བྱས་ཤིང་བྷི་ཨན་ཆི་དང་ལྐོག་འབྲེལ་བྱས་ཚུལ་གཏུག་བཤེར་བྱ་རྒྱུ་ཡིན།
གཅིག་བྱས་ན་ཁྱོད་ཀྱིས་དེ་ལས་ཀྱང་ཚབས་ཆེ་བའི་ཉེས་པ་བསགས་ཡོད་ངེས།”
“སྐུ་ཞབས་ཏེལ་ལ•རེབ་བྷི་ཡ།” སྡེ་དཔོན་ན་རེ། “དེས་ན་ངས་ཁྱོད་ཀྱིས་གཡོ་
ཇུས་བཤམས་ཏེ་ཇག་པར་ངན་འབྲེལ་བྱས་པ་གཏུག་པར་བྱ། དེའི་རིང་ལ་སྲིད་འཛིན་
དཔོན་གྱིས་ཁྱོད་རང་ཉེན་རྟོག་པའི་ལག་ཏུ་སྤྲོད་ངེས།”
“སྲིད་འཛིན་དཔོན་རང་ཉིད་ཀྱིས་བཀོད་སྒྲིག་བྱ་ཆོག” སྲིད་འཛིན་དཔོན་གྱིས་
གཟབ་ནན་ངང་སྐད་ཤུགས་དྲག་པོས་འདི་སྐད་སྨྲས། “ཁོས་ཕི་ཡེ་ཤྀ་ར་ན་རའི་སྒྲིག་ལམ་
ལ་གཏོར་བརླག་མི་ཐེབས་པར་ཁག་ཐེག་བྱེད་དགོས། ཁོས་དྲང་བདེན་གྱི་རྒྱབ་རྩ་བྱེད་
དགོས། སྐུ་ཞབས་རྣམ་པ།འདི་ནི་ངས་ཁྱེད་ཅག་ཐམས་ཅད་ལ་བཤད་པ་ཡིན།”
སྡེ་དཔོན་དང་ཝིན་སེན་ཐེ་ལོ་གཉིས་ཚོམས་ཆེན་ལས་ཕྱི་རུ་ཐོན་ཟིན་ལ། ཨོར་
ལན་ཏུའུ་སིའོ་ཡིས་ཁོ་གཉིས་ཀྱི་རྗེས་སུ་གོམ་པ་རེ་རེ་བཞིན་ཕྱི་བཀྱེད་བྱས་ཏེ་འགྲོ། ཨོར་
སོས་སྐད་གདངས་དམའ་མོས་ཁོ་ལ་འདི་ལྟར་བཤད། “ཁྱོད་ཀྱི་ཨ་ཕ་རྒས་ཟིན། ངས་ཐལ་
ལྕག་གཅིག་གིས་ཀྱང་ཁོ་རང་ས་རུ་བསྒྱེལ་ཐུབ། དེ་བས་ངའི་འཐབ་ཡ་ངོ་མ་ནི་ཁྱོད་སྤུན་
གཉིས་ཡིན།”
ཨོར་ལན་ཏུའུ་སིའོ་ཡིས་ལན་ཅི་ཡང་མ་བཏབ་པར་གློ་གྲི་ཤུབས་ལས་བཏོན་ཏེ་
སྨྱོས་པ་ལྟར་ཨོར་སོའི་ཕྱོགས་སུ་མཆོངས། འོན་ཏེ་ཁོའི་གློ་གྲིས་ཕར་ལ་བསྣུན་རག་བར་
དུ་ཀོ་ལོམ་པཱས་སྙོབ་ཐེངས་གཅིག་གིས་ཁོའི་ལག་པ་ནས་བཟུང་སྟེ་ཤུགས་ཀྱིས་གཅུས་
པ་དང་། ཨོར་སོས་ཁོའི་གདོང་ལ་ཁུ་ཚུར་ཞིག་གཞུས་པ་ན། ཁོའི་གོམ་ཁ་འཁྱོར་ཏེ་སྒོ་
ཤིང་ལ་ཤུགས་ཀྱིས་རྡུང་ག་བརྒྱབ་པ་དང་གློ་གྲིའང་ལག་ནས་ཤོར། ཡིན་ནའང་ཝིན་
སེན་ཐེ་ལོ་ཡིས་གློ་གྲི་བཤངས་ནས་ཕྱིར་ནང་དུ་བརྒྱུགས། དེའི་མོད་ལ་ཀོ་ལོམ་པཱས་མེ་
མདའ་རིང་པོ་དེ་བསྙབས་ནས་ཁོ་ལ་ཕྱོགས་གཉིས་ཀའི་སྟོབས་ཤུགས་ཀྱི་ཧེ་བག་རྟོགས་
སུ་བཅུག་པ་དང་། དུས་མཚུངས་སུ་སྲིད་འཛིན་དཔོན་མདུན་དུ་ཡོང་སྟེ་དམར་འཛིང་གི་
བར་ཕྱེ།
“ཨོར་སཾ•ཨན་ཏོན། རྗེས་ནས་མཇལ་ཡོང་།" ཨོར་ལན་ཏུའུ་སིའོ་ཡིས་སྐད་ཤུགས་
ཆེན་པོས་དེ་ལྟར་སྨྲས་རྗེས། སྒོ་ཁྲོག་སེ་བརྒྱབ་སྟེ་རང་ཉིད་བདེ་བླག་ངང་ཕྱིར་འཐེན་བྱེད་
ཕྱིར་ཕྱི་ནས་ཟྭ་བརྒྱབ་སོང་།
ཨོར་སོ་དང་སྲིད་འཛིན་དཔོན་གཉིས་ཀས་ཚོམས་ཆེན་གྱི་སྣེ་གཉིས་སུ་ཁ་མ་གྲག་
པར་ཡུན་རིང་ལུས། ཀོ་ལོམ་པཱས་མོ་ལ་རྒྱལ་ཁ་སྟེར་བྱེད་ཀྱི་མེ་མདའ་ལ་ཁེན་ཏེ། ཡིད་
ཚིམ་པའི་ངང་ཁོ་གཉིས་ཀྱི་གདོང་ལ་རེས་མོས་སུ་ལྟ་བཞིན་ཡོད།
“ཅི་འདྲའི་ས་སྡུག་ཅིག་རེད། ཨོ། ཅི་འདྲའི་ས་སྡུག་ཅིག་རེད།” མཐར་སྲིད་འཛིན་
དཔོན་ཧོབ་ཀྱིས་ཡར་ལངས་ཏེ་འདི་སྐད་སྨྲས། “སྐུ་ཞབས་ཏེལ་ལ·རེབ་བྷི་ཡ། ཁྱེད་རང་
ནོར་འདུག ཁྱེད་ཀྱིས་ད་ནས་བཟུང་གཏུམ་སྤྱོད་ཀྱི་ལས་ཅི་ཡང་མི་བགྱི་བར་དོན་ངན་
འདི་ཉིད་ཁྲིམས་ལུགས་ཀྱིས་ཐག་གཅོད་བྱེད་པར་བསྒུག་རྒྱུ་ནི་ངའི་རེ་བ་ཡིན།”
“རེད། སྐུ་ཞབས་སྲིད་འཛིན་དཔོན། ངས་ལྟས་ངན་དེ་ལ་གཞུས་པ་ནི་ང་མ་འགྲིག་
པ་རེད། འོན་ཀྱང་ད་ནི་ལག་འགུལ་ཟིན་པས་ཁོས་ང་ལ་འཁོན་ལན་སློག་པར་དང་ལེན་
མི་བྱེད་ཀ་མེད་ཡིན།"
“ཕཱ། མིན། ཁོས་ཁྱོད་ལ་ཤི་འཛིང་བྱེད་འདོད་གཏན་ནས་མེད ………… འོན་ཀྱང་ཁོས་
ཁྱོད་རང་ལྐོག་གསོད་བྱས་ཚེ …………དེ་ནི་ཁྱོད་རང་གི་ལས་རེད།”
“ང་ཚོས་སྔོན་འགོག་བྱ་ངེས།” ཀོ་ལོམ་པཱས་དེ་སྐད་སྨྲས།
“སྐུ་ཞབས་སྲིད་འཛིན་དཔོན། ངས་བལྟས་ན་ཨོར་ལན་ཏུའུ་སིའོ་ནི་མི་དཔའ་
སྤོབས་ཅན་ཞིག་རེད། མ་འོངས་པ་ན་བུ་ངར་ཞིག་འཁྱོངས་སྲིད། ཁོས་གློ་གྲི་ཤུབས་ལས་
བཏོན་པའང་ཤིན་ཏུ་མྱུར། འོན་ཀྱང་ང་ཡིན་པའི་དབང་དུ་བཏང་ན་ངས་ཀྱང་དེ་ལྟར་
བསྒྲུབ་ངེས། ངའི་གཅུང་མོ་འདི་ཉམས་ཞན་གྱི་སྲས་མོ་ཞིག་མ་ཡིན་པར་ལག་མགོར་རྩལ་
གྱིས་ཁེངས་འདུག་པ་ནི་ཧྭ་ཅང་དགའ་འོས་པ་ཞིག་རེད།
“ཁྱེད་ཅག་གིས་ཤི་འཛིང་བྱེད་མི་ཆོག” སྲིད་འཛིན་དཔོན་གྱིས་སྐད་ཤུགས་ཆེན་
པོས་འདི་སྐད་སྨྲས། “ཁྱེད་ཅག་གིས་དེ་ལྟར་བགྱི་བར་ངས་བཀག་འགོག་བྱ་རྒྱུ་ཡིན།”
“སྐུ་ཞབས་ལགས། ང་ལ་ཞུ་རྒྱུ་ཞིག་ཡོད་པ་ནི། ལ་རྒྱ་ཞེས་པའི་གནད་དོན་འདིའི་
ཐད་དུ་ང་ནི་རང་ཉིད་ཀྱི་རྣམ་དཔྱོད་ཁོ་ནའི་རྗེས་སུ་འབྲང་རྒྱུ་ཡིན།”
“ངས་ཁྱེད་ལ་བཤད། འཛིང་མོ་གཏན་ནས་བྱེད་མི་ཆོག”
“སྐུ་ཞབས། ཁྱེད་ཀྱིས་ང་འཛིན་བཟུང་བྱས་ཆོག……གལ་སྲིད་ངས་ངོ་རྒོལ་མི་
བྱེད་པར་འཛིན་བཟུང་བྱེད་དུ་འཇུག་སྲིད་ན་ཟེར་བ་ཡིན། འོན་ཀྱང་། འདི་འདྲ་ཡིན་
ན་ཁྱེད་ཀྱིས་ཀྱང་དོན་དག་ཕྱིར་འགྱངས་མི་བྱེད་ཀ་མེད་ཡིན་ཏེ། ད་ནི་ཐམས་ཅད་ཟློག་
ཐབས་མེད་པར་གྱུར་པས་རེད། སྐུ་ཞབས་སྲིད་འཛིན་དཔོན། ཁྱེད་ནི་སྙན་གྲགས་ལ་དང་
དོད་བྱེད་མཁན་ཞིག་ཡིན་པས་ཁྱེད་ཀྱིས་ཀྱང་ཤེས་ཏེ། དོན་དག་འདི་ལྟ་བུ་ལ་ཐག་གཅོད་
བྱེད་ཐབས་གཞན་ཞིག་ཡོད་མི་སྲིད།”
“གལ་སྲིད་ཁྱེད་ཀྱིས་མི་མངགས་ཏེ་ངའི་གཅེན་པོ་འཛིན་བཟུང་བྱེད་པ་ཡིན་ན།
ཀོ་ལོམ་པཱས་ཁ་གསབ་ཀྱི་ཚུལ་དུ་འདི་ལྟར་བཤད། “སྡེ་བའི་ནང་གི་མི་ཕྱེད་ཀ་ཁོའི་ཕྱོགས་
ནས་ལངས་སྲིད་པས་ཛ་དྲག་ཆེ་བའི་སྡེ་གཟར་ཞིག་འབྱུང་ཁོ་ཐག་ཡིན།”
“སྐུ་ཞབས་ལགས། ངས་སྐད་ཆ་སྔོན་ལ་བཤད་ན་བཟང་།” ཨོར་སོ་ན་རེ། “ངས་
ཁ་ཤོམ་བཤད་པ་གཏན་ནས་མིན། གལ་ཏེ་སྐུ་ཞབས་བྷ་རི་སི་ཎིས་གང་འདོད་དུ་སྡེ་དཔོན
གྱི་དབང་ཆ་བེད་སྤྱད་དེ་ང་འཛིན་བཟུང་བྱེད་དུ་བཅུག་ཚེ། ངས་ངེས་པར་དུ་འགོག་སྲུང་
བྱེད་དགོས།”
“དེ་རིང་ནས་བཟུང་།" སྲིད་འཛིན་དཔོན་ན་རེ། “སྐུ་ཞབས་བྷ་རི་སི་ཎིའི་ལས་
འགན་གནས་སྐབས་སུ་མེད་པར་བཟོ་དགོས………ཁོས་བརྩི་སྲུང་བྱེད་རྒྱུ་ངའི་རེ་བ་
ཡིན ’’’’སྐུ་ཞབས། ངས་ཁྱེད་ལ་དོ་ཁུར་ཆེན་པོ་བྱེད་བཞིན་ཡོད། ཁྱེད་ལ་བཏོན་པའི་
བླང་བྱའང་ནན་པོ་ཞིག་གཏན་ནས་མིན་ཏེ། ང་ཁཱོར་ཐེ་ནས་ཕྱིར་སླེབས་རག་བར་དུ་ཁྱིམ་
ནས་ཁུ་སིམ་མེར་བསྡད་ན་ཆོག ང་ཕར་སོང་སྟེ་ཉིན་གསུམ་མ་གཏོགས་མི་འགོར་ལ་གོང་
མ་ཚང་གི་ཞིབ་དཔྱོད་དཔོན་དང་ལྷན་དུ་ཕྱིར་ཡོང་ངེས། སྐབས་དེར་རང་ཅག་གིས་གྱོད་
དོན་མི་ལེགས་པ་འདི་རྩ་བ་ནས་ཐག་གཅོད་པར་བྱ། དུས་ད་ལྟ་ནས་སྐབས་དེར་སླེབས་
པའི་བར་དུ་ཁྱེད་ཀྱིས་དགྲ་ལ་གཏད་ནས་འགུལ་སྐྱོད་གང་ཡང་མི་བྱ་བར་ང་ལ་ཁས་ལེན་
བྱེད་ཨེ་ཐུབ།"
“སྐུ་ཞབས་ལགས། ངས་ཁས་ལེན་མི་ཐུབ། གལ་སྲིད་ངས་ཚོད་དཔག་བྱས་པ་མ་
ནོར་བར་ཨོར་ལན་ཏུའུ་སིའོ་ཡིས་ང་ལ་ཤི་གསོན་ཐག་གཅོད་ཀྱི་འཛིང་མོ་བྱ་བའི་རེ་བ་
བཏོན་ཚེ་ཅི་བྱེད།”
“ཅི་རེད། སྐུ་ཞབས་ཏེལ་ལ•རེབ་བྷི་ཡ། ཁྱེད་ནི་ཧྥ་རན་སིའི་དམག་མི་ཞིག་རེད།
འཕྲིན་ཡིག་རྫུན་བཟོ་བྱས་པའི་དོགས་ཡོད་ཉེས་ཅན་ཞིག་ལའང་ཤི་གསོན་གྱི་འཛིང་མོ་
བྱེད་འདོད་དམ།"
“སྐུ་ཞབས་ལགས།ངས་ཁོ་ལ་བརྒྱབ་ཟིན།”
“འོན་ཏེ། གལ་སྲིད་ཁྱེད་ཀྱིས་ནག་ཉེས་ཅན་ཞིག་ལ་བརྒྱབ་སྟེ་ཁོས་ཁྱེད་ལ་ཕྱིར་
གནས་ལུགས་བཤད་ནའང་ཁྱེད་ཀྱིས་ཤི་གསོན་གྱི་འཛིང་མོ་བྱེད་དམ། ཆོག་གི སྐུ་ཞབས་
ཨོར་སོ། ངས་བླང་བྱ་ཉུང་དུ་གཏོང་། ཁྱེད་ཀྱིས་ཕར་ཨོར་ལན་ཏུའུ་སིའོ་འཚོལ་མི་ཆོག
གལ་ཏེ་ཁོས་ཚུར་ལ་དུས་ཆད་བྱས་ཚེ་ཁྱེད་ཀྱིས་ཁོ་དང་ཤི་གསོན་གྱི་འཛིང་མོ་བྱ་རུང་།”
“ཁོས་ང་ལ་ཚུར་ཤི་གསོན་གྱི་འཛིང་མོ་བྱེད་པར་དུས་ཆད་བྱ་བ་ཐག་གིས་ཆོད།
འོན་ཀྱང་ངས་ཁོ་ལ་ཡང་བསྐྱར་འགྲམ་ལྕག་གཞུས་ཏེ་འཁྲུག་རྐྱེན་སློང་མི་སྲིད་པ་ཁག་
ཐེག་བྱེད་ཆོག”
“ཅི་འདྲའི་ས་སྡུག་ཅིག་རེད་ཨང་།” སྲིད་འཛིན་དཔོན་གྱིས་གོམ་སྟབས་ཆེན་པོས་
ཕར་འགྲོ་ཚུར་འགྲོ་བྱེད་བཞིན་རྡབ་རྡིབ་ངང་འདི་སྐད་སྨྲས། “ང་རང་དུས་ནམ་ཞིག་ལ་
ད་གཟོད་ཕྱིར་ཧྥ་རན་སིར་འགྲོ་ཐུབ་ཨང་།”
“སྐུ་ཞབས་སྲིད་འཛིན་དཔོན།" ཀོ་ལོམ་པཱས་ངག་འཇམ་པོས་ཁོ་ལ་འདི་ལྟར་
བཤད། “དུས་ཚོད་ཀྱང་ཤིན་ཏུ་འཕྱིས་འདུག་པས་ཁྱེད་ཀྱིས་ངེད་གཉིས་ལ་གཟི་བརྗིད་
བསྩལ་ཏེ་ཁྱིམ་འདིར་གུང་ཚིགས་བཞེས་ན་ཆོག་གམ།”
སྲིད་འཛིན་དཔོན་རང་དབང་མེད་པར་དགོད་ཁ་ཤོར་སོང་། “ང་འདི་རུ་འདུག་ཡུན་
རིང་དྲགས་པས……………ཕལ་ཆེར་ཕྱོགས་རིས་ཀྱི་རྣམ་པ་ཞིག་ཀྱང་ཡོད་པ་འདྲ…………ད་དུང་
བཀྲ་མི་ཤིས་པའི་རྨང་འདིང་མཛད་སྒོ་དེར་ཡང་ཞུགས་དགོས་.………….ང་འགྲོ་རན་སོང..…
སྲས་མོ་ཏེལ་ལ“རེབ་བྷི་ཡ……’དེ་རིང་ཁྱེད་ཀྱིས་བསླངས་པའི་རྙོག་དྲ་འདི་ཧ་ཅང་ཆེའོ། །”
“སྐུ་ཞབས་སྲིད་འཛིན་དཔོན། མ་མཐའ་ཡང་ཁྱེད་ཀྱིས་ངའི་གཅུང་མོར་དྲང་
བདེན་གྱི་གཏམ་ཞིག་བཤད་ན་འགྲིག་སྟེ། མོའི་སྔོན་ཆད་ཀྱི་དོགས་གཞི་དེ་དག་ལ་རྒྱུ་རྐྱེན་
ཕུན་སུམ་ཚོགས་པ་ཞིག་ཡོད་པར་ཡིད་ཆེས་བྱ་ཆོག”
“སྐུ་ཞབས། བདེ་མོ་བྱོས།” སྲིད་འཛིན་དཔོན་གྱིས་ལག་པ་ཡར་བསྒྲེང་ཙམ་བྱས་
ཏེ་འདི་སྐད་སྨྲས། “ངས་ཁྱོད་ལ་བཤད་པར་བྱ་བ་ནི། ངས་ད་ནས་བཟུང་ཉེན་རྟོག་རུ་
དཔོན་ལ་བཀའ་ཕབ་སྟེ་ཁྱོད་ཀྱི་འགྲོ་འདུག་ལ་ལྟ་རྟོག་བྱ་རྒྱུ་ཡིན།”
སྲིད་འཛིན་དཔོན་ཕར་སོང་རྗེས། ཀོ་ལོམ་པཱ་ན་རེ། “ཨོར་སོ། འདི་ནི་སྐམ་ས་ཆེན་པོ་
དང་གཏན་ནས་མི་འདྲ། ཁྱོད་ཀྱིས་བཤད་པའི་ཤི་གསོན་གྱི་འཛིང་མོ་ཞེས་པ་དེ་ཨོར་ལན་
ཏུའུ་སིའོ་ཡིས་རྩ་བ་ནས་ཤེས་མི་སྲིད། ཡང་གཅིག་བཤད་ན། སྐྱག་ཕྲུག་དེ་གཟི་བརྗིད་
ལྡན་པའི་ངང་དེ་ལྟར་འཆི་བའི་ཐོབ་ཐང་ཡང་མེད།”
“ཀོ་ལོམ་པཱ། ང་ཡི་གཅུང་མོ་བཟང་པོ། ཁྱོད་ནི་དངོས་གནས་དཔའ་མོ་ཞིག་རེད།
ཁྱོད་ཀྱིས་ངའི་ཚབ་ཏུ་གྲི་དེ་བཀག་པར་ཐུགས་རྗེ་ཆེ། མཉེན་ལྕུག་གི་ཕྱག་དེར་ངས་འོ་ཞིག་
བྱ། འོན་ཀྱང་། ཁྱོད་ཀྱིས་ང་རང་ཉིད་ལ་བསྒྲུབ་ཏུ་བཅུག་ན་འོས། ད་ནི་ཐམས་ཅད་ང་ཁོ་
ནར་ཐག་གཅོད་བྱེད་དུ་ཆུགས། དོན་དག་ཁ་ཤས་ནི་ཁྱོད་ཀྱིས་རྟོགས་མི་སྲིད། ཁྱོད་ཀྱིས་
ང་ལ་མགྱོགས་པོར་ཟ་མ་གྲ་སྒྲིག་བྱ་དགོས་པ་དང་། སྲིད་འཛིན་དཔོན་ལམ་ལ་ཆས་མ་
ཐག་བུ་མོ་ཆུང་ཆུང་ཆི་ལི་ཎ་བོས། མོས་དོན་དག་བསྒྲུབ་ན་གཙང་མ་རང་རེད། ངས་མོ་ལ་
འཕྲིན་ཡིག་ཅིག་སྐྱེལ་དུ་འཇུག་ད་གོས།”
ཀོ་ལོམ་པཱས་གཡོ་སྐོལ་ལ་བཀོད་འདོམས་བྱེད་སྐབས་ཨོར་སོ་ཐོག་ཁང་དུ་འགོས་ཏེ་
རང་ཉིད་ཀྱི་ཁང་བའི་ནང་ནས་གཤམ་གྱི་འཕྲིན་ཐུང་འདི་བྲིས་སོ། །
ཁྱོད་ཀྱིས་ཕལ་ཆེར་ང་དང་འཕྲད་པར་བྲེལ་ཟིང་བྱེད་ཀྱིན་ཡོད་ལ། ང་ཡང་དེ་
ལྟར་མིན་པའི་ངེས་པ་ག་ལ་ཡོད། སང་ཞོགས་ཆུ་ཚོད་དྲུག་པའི་སྟེང་། ཨག་ཁྭ་ཝི་ཝ
(Acquaviva)གྲོག་རོང་དུ་འཕྲད་པར་བྱ། ང་རང་དཀྲུམ་མདའ་འཕེན་པར་མཁས་པོ་ཡོད་
པས་ཁྱོད་ཀྱིས་མཚོན་ཆ་འདི་མ་སྤྱད་ན་ལེགས། ཁྱོད་རང་མེ་མདའ་རིང་གྲས་འཕེན་པར་
འཇོན་པོ་ཡོད་སྐད། དེ་བས་འུ་གཉིས་ཀྱིས་མེ་མདའ་མཆུ་གཉིས་མ་རེ་འཛིན་པར་བྱ། ངས་
རང་སྡེའི་མི་ཞིག་འཁྲིད་ཡོང་ངེས།གལ་ཏེ་ཁྱེད་ཀྱི་སྤུན་ཡང་ཁྱོད་དང་ལྷན་དུ་ཡོང་བ་ཡིན་
ན། དཔང་མི་གཞན་ཞིག་ཁྲིད་ཡོང་དགོས་ཏེ་ང་ལ་སྔོན་བརྡ་གཏང་རོགས། གནས་ཚུལ་དེ་
འདྲ་ཁོ་ནར་ངས་ད་གཟོད་དཔང་མི་གཉིས་འཁྲིད་ཡོང་ངེས།
ཨོར་སོ•ཨན་ཏོ་ནིའོ’ཏེལ་ལ་རེབ་བྷི་ཡ།
སྲིད་འཛིན་དཔོན་ཆུ་ཚོད་གཅིག་ཙམ་གྱི་རིང་ལ་སྡེ་དཔོན་གཞོན་པ་ཚང་ནས་
བསྡད་པ་དང་། དེ་ནས་སླར་ཡང་བྷ་རི་སི་ཎི་ཚང་ལ་སོང་སྟེ་སྐར་མ་ཁ་ཤས་འགོར་རྗེས།
གཞི་ནས་ཁཱོར་ཐེ་ལ་ཆས་ཤིང་འགྲོ་རོགས་ལ་ཉེན་རྟོག་པ་གཅིག་མ་གཏོགས་ཁྲིད་མེད། ཆུ
ཚོད་སྐར་མ་བཅོ་ལྔ་འགོར་བ་ན། ཆི་ལི་ཎས་གོང་དུ་ཁྱེད་རང་ཚོས་གཟིགས་པའི་འཕྲིན་
ཡིག་དེ་ཁྱེར་ནས་ཐད་ཀར་ཨོར་ལན་ཏུའུ་སིའོ་ཡི་ལག་ཏུ་སྤྲད།
འཕྲིན་ལན་ཡུན་རིང་འགོར་ཏེ་ས་རུབ་པ་ན་ད་གཟོད་ཕྱིར་འབྱོར་བ་དང་། སྐུ་ཞབས་
བྷ་རི་སི་ཎིས་མིང་རྟགས་བཀོད་ཡོད་པ་ཞིག་རེད། ཁོས་ཨོར་སོ་ལ་གསལ་བསྒྲགས་བྱས་
ཏེ། ཁོའི་བུ་ལ་སྤྲིངས་པའི་འཇིགས་སྐུལ་རང་བཞིན་གྱི་འཕྲིན་ཡིག་དེ་ཁོས་གོང་མ་ཚང་
གི་ཞིབ་དཔྱོད་དཔོན་ལ་ཞུ་འབུལ་བྱས་ཟིན་ཞེས་སྨྲས་པ་དང་། མཇུག་ཏུ་ཁོས་ད་དུང་ཁ་
གསབ་ཀྱི་ཚུལ་དུ་འདི་ལྟར་བཤད་ཡོད། “རང་སེམས་ན་སྡུག་པ་མེད་ན། གཤིན་ཡུལ་ན་
འཇིགས་པ་མེད། ཁོ་བོས་ཁྱོད་ཀྱི་བསྙོན་འཛུགས་ཉེས་འགེལ་གྱི་བྱ་སྤྱོད་ལ་ཁྲིམས་ཁང་
གིས་ཐག་གཅོད་བྱེད་པར་ངང་སྐུག་བྱ་རྒྱུ་ཡིན།”
ཀོ་ལོམ་པཱས་ཏེལ་ལ•རེབ་བྷི་ཡ་ཚང་གི་ལྕོག་མཁར་ལ་སྲུང་སྐྱོབ་བྱེད་པར་ཕྱུགས་རྫི་
ལྔ་དྲུག་ཙམ་བོས། ཨོར་སོས་ཇི་ལྟར་ངོ་རྒོལ་བྱས་ནའང་ཁ་ལ་མ་ཉན་པར་ཁོ་ཚོས་སྒེའུ་
ཁུང་གི་སྟེང་དུ་ཐང་ཆེན་ལ་ཁ་གཏད་དེ་སོ་ཁུང་བརྟོལ་བ་དང་། ས་སྲོས་ཧྲིལ་བོར་རོགས་
རམ་བྱེད་འདོད་ཡོད་ཟེར་མཁན་གྱི་སྡེ་མི་ཤིན་ཏུ་མང་། ཆོས་ལུགས་རིག་པ་སྦྱངས་པའི་
ཇག་པ་དེས་ཐ་ན་འཕྲིན་ཡིག་བསྐུར་ཡོང་ཞིང་། ཁོ་རང་ཉིད་དང་བྷཾ་རན་དོ་ལཱ་སིའོ་ཡི་
མཚན་སྙན་དཔང་ལ་བཞག་སྟེ། གལ་སྲིད་སྡེ་དཔོན་གྱིས་ཉེན་རྟོག་པ་གྲོགས་སུ་བོས་ཚེ།
ཁོ་གཉིས་ཀྱང་རང་དགར་མི་འདུག་ཅེས་སྨྲས་པ་དང་། འཕྲིན་ཡིག་གི་མཇུག་ཏུ་ད་དུང་
འདི་འདྲའི་ཚན་པ་ཞིག་བསྣན་ཡོད། “ངས་སྤོབས་པ་བསྐྱེད་དེ་འདྲི་རྒྱུ་ཞིག་ནི། ངའི་
གྲོགས་པོས་ཁྱི་གུ་བྷཾ་རུ་སཾ་ཁོ་ལ་སྐྱེད་སྲིང་བྱས་པའི་ཐད་སྲིད་འཛིན་དཔོན་ལ་ཚོར་བ་ག་
འདྲ་འདུག ཆི་ལི་ཎ་ཕུད་ངས་འདི་འདྲའི་ཁ་ལ་ཉན་ཞིང་ལྷན་སྐྱེས་ཀྱི་རིག་པ་རྣོ་བའི་
སློབ་མ་གཞན་སུ་ཞིག་ཀྱང་མཐོང་མ་མྱོང་།”
བཅུ་དྲུག
ཕྱི་ཉིན་ཕྱོགས་གཉིས་ཀར་གྲག་འགུལ་ཅི་ཡང་མེད་པར་སོ་སོས་འགོག་སྲུང་བྱས་ཏེ་
ཡོད། ཨོར་སོ་ནི་ཕྱི་རུ་གོམ་པ་གང་ཡང་མ་སོང་ལ་བྷ་རི་སི་ཎི་ཚང་གིས་ཀྱང་ཉིན་ཧྲིལ་བོར་
རྒྱ་སྒོ་གཏན་འདུག མཐོང་ལམ་དུ་སྣང་བ་ནི་ཐང་ཆེན་དང་ཉེ་འཁོར་དུ་ཕི་ཡེ་ཝྃ་ར་ནེ་
ར་ལ་ལྟ་སྲུང་བྱེད་པའི་ཉེན་རྟོག་པ་ལྔ་དང་། ཁོ་ཚོར་རོགས་འདེགས་བྱེད་པའི་སྡེ་བ་འདིའི་
དམངས་དམག་གི་འཐུས་ཚབ་ཁོ་ན་སྟེ་ནགས་སྲུང་པ་བཅས་ཀྱིས་སྐོར་ཞིབ་བྱེད་བཞིན་
ཡོད་པ་དེ་རེད། སྡེ་དཔོན་གྱི་ལག་རོགས་པས་ལུས་ལ་ཕྲག་རྟགས་མི་འབྲལ་བར་བྱེད། འོན་
ཀྱང་ཁྱིམ་ཚང་གཉིས་ཀའི་སྒེའུ་ཁུང་སྟེང་གི་སོ་ཁུང་མ་གཏོགས་ཕན་ཚུན་དགྲར་འཛིན་
གྱི་རྣམ་པ་ཞིག་མེད་པར་སྣང་ལ། ཐང་ཆེན་དཀྱིལ་ན་ལྗོན་གྲིབ་ཀྱིས་ཕྱོགས་ཀུན་ཁྱབ་པའི་
བེ་ཤིང་གི་ཉེ་འཁོར་དུ་བུད་མེད་འགའ་རེ་མ་གཏོགས་མེད་པ་དེ་ཁོར་སི་ཁཱའི་མི་ཞིག་ཡིན་
ཚེ་ད་གཟོད་རྒྱུན་ལྡན་མིན་པ་རྟོགས་སྲིད།
དགོང་ཟས་ལ་རོལ་སྐབས། ཀོ་ལོམ་པཱས་དགའ་ལྷང་ལྷང་ངང་གསར་དུ་འབྱོར་བའི་
སྲས་མོ་ནེ་ཝིའོ་ཡི་འཕྲིན་ཡིག་ཅིག་གཅེན་པོར་བསྟན་པ་དང་། འཕྲིན་ཡིག་ཏུ་འདི་ལྟར་
བཀོད་འདུག
སྙིང་ཉེ་བའི་སྲས་མོ་ཀོ་ལོམ་པཱ་ལགས། ངས་ཁྱེད་ཀྱི་གཅེན་པོས་བསྐུར་བའི་འཕྲིན་ཡིག་
ལས་ཁྱེད་ཅག་ཁྱིམ་རྒྱུད་གཉིས་ཀྱི་ཕན་ཚུན་དགྲར་འཛིན་གྱི་གནས་སྟངས་མཇུག་རྫོགས་
པ་ཤེས་པས་དགའ་སྤྲོ་དཔག་མེད་སྐྱེས་སོང་། དངོས་གནས་དགའ་འོས་པ་ཞིག་རེད། ཁྱེད་ཀྱི་
གཅེན་པོ་ཆས་པ་ནས་བཟུང་། ཨ་ཕར་དམག་འཁྲུག་སྐོར་གྱི་ལབ་གླེང་བྱེད་གྲོགས་དང་རྔོན་
ལ་འགྲོ་གྲོགས་མེད་པས། ཨ་ཡད་ཁྲིའོ་ནས་ཨ་ཕར་ལས་ཀ་ཅི་ཡང་མེད་པར་སུན་སྣང་སྐྱེ་
བཞིན་ཡོད། དེ་བས་དེ་རིང་ངེད་གཉིས་ལམ་ལ་ཆས་ཏེ་ཁྱེད་ཀྱི་ཤ་ཉེ་བདག་མོ་ཞིག་གི་ཁྱིམ་དུ་
ཞག་སྡོད་བྱེད་རྩིས་ཡོད་ཅིང་། ང་ཚོར་ད་དུང་མོ་ལ་འབུལ་རྒྱུའི་མཚམས་སྦྱོར་ཡི་གེའང་ཡོད།
གནངས་ཉིན་སྔ་དྲོའི་ཆུ་ཚོད་བཅུ་པ་ཡས་མས་སུ་ངས་ཁྱེད་ཀྱི་ལག་ཟས་ཏེ་རི་གྲོང་གི་སྤྲི་གོར་
བྷི་རུ་སིའོ་ཡི་བྲོ་བ་མྱོང་དགོས། ཁྱེད་ཀྱིས་དེ་ནི་གྲོང་ཁྱེར་གྱི་བྷི་རུ་སིའོ་ལས་ལྷག་ཏུ་ཞིམ་ཞེས་
བཤད་མྱོང་།
སླར་མཇལ།སྙིང་ཉེ་བའི་སྲས་མོ་ཀོ་ལོམ་པཱ།
ཁྱེད་ཀྱི་གྲོགས་མོ།ལི་ཏི་ཡ•ནེ་ཝིའོ།
“དེ་ལྟར་ན། མོ་ལ་ངའི་འཕྲིན་ཡིག་གཉིས་པ་དེ་མ་འབྱོར་བ་ཨེ་རེད།” ཨོར་སོས་
སྐད་གསང་མཐོན་པོས་དེ་ལྟར་བཤད།
“ཁྱོད་ཀྱིས་ལྟོས་དང་། མོས་འཕྲིན་ཡིག་བྲིས་པའི་དུས་ཚོད་ལྟར་ན། ཁྱེད་ཀྱི་འཕྲིན་
ཡིག་ཨ་ཡད་ཁྲིའོ་ལ་འབྱོར་དུས་སྲས་མོ་ལི་ཏི་ཡ་འདིར་ཡོང་བའི་ལམ་བར་ན་ཡོད་ངེས།
ཁྱོད་ཀྱིས་མོ་ལ་ཡོང་མི་རུང་ཞེས་བཤད་པ་ཡིན་ནམ།”
“ངས་མོ་ལ་ང་ཚོས་འགོག་སྲུང་བྱེད་བཞིན་ཡོད། ངས་བལྟས་ན་གནས་ཚུལ་འདི་
འདྲའི་འོག་ཏུ་མགྲོན་པོ་སྣེ་ལེན་བྱས་ན་འཚམ་པོ་མ་རེད་ཅེས་བཤད་པ་ཡིན།”
ཆོག་པར་གྱིས། དབྱིན་ཇི་པ་འདི་དག་མཚར་པོ་ཞིག་རེད། སྔོན་ཐེངས་ང་རང་
མོའི་ཁང་བའི་ནང་དུ་ཞག་སྡོད་བྱེད་སྐབས། མོས་ང་ལ་གལ་ཏེ་ཁོར་སི་ཁཱ་དང་ཁ་མ་གྱེས་
སྔོན་དུ་སྨྲེ་སྔགས་འདོན་ཞིང་མྱང་གཞས་གཏོང་བའི་ཁྱིམ་རྒྱུད་བར་གྱི་ཤི་འཛིང་ཞིག་མིག་
གིས་མ་མཐོང་ཚེ། མོ་ལ་མཚོན་ན་ཡིད་ཕངས་པ་ཞིག་རེད་ཅེས་སྨྲས་པ་རེད། ཨོར་སོ། ཁྱོད་
རང་འཐད་པ་ཡིན་ན། རང་ཅག་གིས་མོར་དགྲ་བོ་ཚང་གི་གཞིས་ཀར་ཕར་རྒོལ་བྱེད་པའི་
རྣམ་པ་ཞིག་བསྟན་ན་ཅི་འདྲ་རེད།"
“ཀོ་ལོམ་པཱ།” ཨོར་སོ་ན་རེ། “ཁྱོད་ཀྱིས་ཤེས་སམ། གནམ་རྒན་མས་ཁྱོད་རང་བུད་
མེད་ཅིག་གི་ལུས་སུ་བྱས་པ་ནི་དངོས་གནས་ནོར་འདུག དེ་མིན་ཁྱོད་རང་ཕུལ་དུ་བྱུང་
བའི་དམག་མི་ཞིག་ཏུ་འགྱུར་བར་ཐེ་ཚོམ་བྱེད་མི་དགོས།”
“གཅིག་བྱས་ན་དེ་འདྲ་ཡིན་སྲིད། གང་ལྟར་སྔོན་ལ་ངས་སྤྱི་གོར་བྷཾ་རུ་སིའོ་ཞིག་
བཟོ་བར་གྲ་སྒྲིག་བྱ་དགོས་འདུག”
“དེ་བྱེད་མི་དགོས། ད་ལྟ་མི་མངགས་ཏེ་ཁོ་ཚོར་བརྡ་བཏང་བ་ཡིན་ན་ཕལ་ཆེར་ཁོ་
ཚོ་ལམ་ལ་མ་ཆས་པའི་ཡར་སྔོན་དུ་འགོག་ཐུབ།”
“ཨེ་རེད། ཁྱོད་ཀྱིས་སོམས་དང་། འདི་འདྲའི་གནམ་གཤིས་སྡུག་པོ་ཞིག་ལ་འཕྲིན་
སྐྱེལ་བར་འགྲོ་མཁན་སུ་ཞིག་ཡོད། མི་དང་འཕྲིན་ཡིག་གཉིས་ཀ་ཆུ་ལོག་ལ་སྐུར་བ་མ་
རེད་དམ ………ཆར་རླུང་དྲག་པོ་འདི་འདྲའི་སྐབས་སུ། ལས་ངན་པའི་ཇག་པ་དཔའ་བོ་དེ་
དག་དངོས་གནས་སྙིང་རེ་རྗེ། སྟབས་ལེགས་པ་ནི་ཁོ་ཚོར་ཕི་ལོ་ཎི/lམཐུག་པོ་རེ་ཡོད..………
ཨོར་སོ། ཁྱོད་ཀྱིས་ཇི་ལྟར་བསྒྲུབ་དགོས་པ་ཤེས་སམ། གལ་ཏེ་ཆར་རླུང་དྲག་པོའི་མཚམས་
བཞག་ཚེ་ཁྱོད་རང་སང་ཞོགས་སྔ་མོ་ནས་འགྲོ་དགོས་ཏེ། ཁྱེད་ཀྱི་གྲོགས་པོ་གཉིས་ལམ་ལ་
མ་ཆས་པའི་སྔོན་དུ་ཁྱོད་རང་ཤ་ཉེ་ཚང་ལ་འབྱོར་ཐུབ་པ་བྱ་དགོས། སྲས་མོ་ལི་ཏི་ཡ་རྒྱུན་
པར་ལངས་འཕྱི་བས་དོན་དག་འདི་ཁྱོད་ཀྱིས་སྒྲུབ་སླ་མོ་རེད། ཁྱོད་ཀྱིས་འདི་རུ་བྱུང་བའི་
རང་ཅག་གི་དོན་རྣམས་མ་ལུས་པར་མོ་ལ་ཤོད་དང་། གལ་ཏེ་ད་དུང་ཨུ་ཚུགས་ཀྱིས་ཡོང་
དགོས་ཟེར་ན་དགའ་བསུ་ཚད་མེད་བྱ་ཆོག”
བཀོད་སྒྲིག་འདིར་ཨོར་སོ་དེ་འཕྲལ་དུ་འཐད་པ་བྱུང་། ཀོ་ལོམ་པཱ་ཡུད་ཙམ་རིང་ཁུ་
སིམ་མེར་བསྡད་རྗེས་སླར་ཡང་མུ་མཐུད་དུ་འདི་སྐད་སྨྲས།
“ཨོར་སོ། ངས་ད་ཅི་བྷ་རི་སི་ཎི་ཚང་གི་གཞིས་ཀར་ཕར་རྒོལ་བྱ་ཞེས་གླེང་སྐབས།
ཁྱོད་ཀྱིས་ཕལ་ཆེར་ངས་ཀུ་རེ་རྩེ་བ་ཡིན་པར་འདོད་ཡོད་ངེས། དེ་ཨེ་རེད། ད་ལྟ་ང་ཚོར་
མི་འབོར་གྱི་ཐད་ནས་མང་ཙམ་ཡོད་ལ། མ་མཐའ་ཡང་གཉིས་བསྡུར་གཅིག་རེད། ཁྱོད་
ཀྱིས་ཤེས་སམ། སྲིད་འཛིན་དཔོན་གྱིས་སྡེ་དཔོན་གྱི་དབང་ཆ་བླངས་རྗེས་ཡུལ་འདིའི་
མི་ཐམས་ཅད་ང་ཚོའི་ཕྱོགས་སུ་ལངས་པ་རེད། ང་ཚོས་ཁོ་ཚོ་ཤ་ཉོག་རུས་ཉོག་ཏུ་གཏོང་
ནའང་ལས་སླ་མོ་ཞིག་ཏུ་གྱུར་ཡོད། གལ་ཏེ་ཁྱོད་རང་འཐད་པ་ཡིན་ན། ང་ཆུ་རྫིང་ཡོད་
ས་དེར་སོང་ནས་ཁོ་ཚང་གི་བུད་མེད་རྣམས་ལ་བརྙས་སྨོད་བྱ། གཅིག་བྱས་ན་ཁོ་ཚོ་ཕྱི་ལ་
ཡོང་ངེས …………གཅིག་བྱས་ན་ཟེར་དོན་ནི་ཁོ་ཚོ་དངོས་གནས་སྡར་མ་འབའ་ཞིག་ཡིན་
པས་སོ ………ཡང་ན་ཁོ་ཚོས་སོ་ཁུང་ལས་ངའི་ཕྱོགས་སུ་མེ་མདའ་རྒྱག་ངེས་མོད། ཡིན་
ནའང་ཁོ་ཚོས་ང་ལ་ཕོག་མི་ཐུབ། དེ་ལྟར་ན་འགྲིག་པ་རེད། ཐོག་མར་ཚུར་རྒོལ་བྱེད་
མཁན་ཁོ་ཚོ་མ་རེད་དམ། ཕམ་ཕྱོགས་གང་དེས་ད་དུང་འཁྲུག་རྐྱེན་བསླངས་པའི་ཉེས་
པ་འཁུར་དགོས། འཁྲུག་འཛིང་གི་ཁྲོད་དུ་མེ་མདའ་ཐོག་མ་རྒྱག་མཁན་དེ་ཇི་ལྟར་རྩད་
གཅོད་བྱ་ཐུབ། ཨོར་སོ། གཅུང་མོའི་གཏམ་ལ་ཡིད་ཆེས་བྱོས་དང་། ལྭ་རིང་ནག་པོ་གྱོན་
པ་དེ་དག་སླེབས་ཏེ་གྱོད་དོན་རྩད་ཞིབ་བྱས་ཚེ། སྣག་ཚ་དང་ཤོག་བུ་འཕྲོ་བརླག་ཏུ་བཏང་
ནས་ཉོག་གཏམ་རྫོགས་མེད་ཅིག་བཤད་པ་ལས་མཇུག་འབྲས་དྲང་བདེན་ཞིག་འབྱུང་མི་
སྲིད། གཡོ་སྒྱུ་ཆེ་བའི་ཝ་རྒན་བྷ་རི་སི་ཎིས་མེད་པ་ཡོད་པར་བཏང་ནས་ཁོ་ཚོར་ཉིན་མོའི་
སྐར་མ་མཐོང་བར་འཇུག་ངེས། ཨེ། སྲིད་འཛིན་དཔོན་གྱིས་ཝིན་སེན་ཐེ་ལོའི་སྔོན་བཀག་
པ་མིན་ཚེ་དགྲ་བོ་གཅིག་ཇེ་ཉུང་དུ་བཏང་ཟིན།”
ཀོ་ལོམ་པཱས་སྐད་ཆ་དེ་དག་བཤད་སྐབས་ཀྱི་ཉམས་འགྱུར་ནི། ད་ཅི་སྤྲི་གོར་བྷཾ་རུ་
སིའོ་བཟོ་བར་གྲ་སྒྲིག་བྱ་དགོས་ཚུལ་སྨྲ་བའི་སྐབས་དང་འདྲ་བར་ཞི་ལྷོད་བབ་བརླིང་གི་
ཚུལ་དུ་སྣང་།
ཨོར་སོས་ཁ་གདངས་ཤིང་མིག་ཅེར་ཏེ་རང་ཉིད་ཀྱི་གཅུང་མོའི་གདོང་ལ་བལྟས་ནས་
ཡོད་ཅིང་། མོ་ལ་ཡིད་མོས་ཤིང་ཧ་ལས་པར་གྱུར།
“སྙིང་ཉེ་བའི་ཀོ་ལོམ་པཱ།” ཅོག་ཙེའི་འགྲམ་ནས་ཡར་ལངས་ཞོར་དུ་ཁོས་འདི་
ལྟར་བཤད། “ཁྱོད་ནི་བདུད་མོ་ཞིག་གི་སྤྲུལ་བ་ཨེ་ཡིན་སྙམ་ན་འཇིགས་ཡེར་བ་ཞིག་རེད།
འོན་ཀྱང་ཁྱོད་ཀྱིས་སེམས་བདེ་བར་གྱིས། གལ་ཏེ་ངས་བྷ་རི་སི་ཎི་ཕ་བུ་རྣམས་གསོད་རར་
འཁྲིད་དུ་འཇུག་མ་ཐུབ་ཚེ་ཐབས་བཀོད་གཞན་ཞིག་ལ་བརྟེན་ནས་མེད་བརླག་ཏུ་བཟོ་
ངེས། ཚ་བེར་བེར་གྱི་མདེའུ་མིན་ཚེ་འཁྱག་སིབ་སིབ་ཀྱི་རལ་གྲི་ཡིན་ངེས། ཁྱོད་ཀྱིས་ཉོན་
དང་། ངས་ད་དུང་ཁོར་སི་ཁཱའི་བཤད་སྲོལ་བརྗེད་མེད་པ་མ་རེད་དམ།"
“ཅི་མགྱོགས་གང་མགྱོགས་བྱེད་དགོས།” ཀོ་ལོམ་པཱས་དངན་པ་ཞིག་འཐེན་ཏེ་
འདི་སྐད་སྨྲས། “ཨོར་སཾ•ཨན་ཏོན།སང་ཉིན་ཁྱོད་ཀྱིས་རྟ་གང་ཞིག་བཞོན་པར་བྱ།”
“ནག་ནག་དེ། ཁྱོད་ཀྱིས་འདི་ལྟར་འདྲི་དོན་ཅི་ཡིན།'
“གཟན་ཆས་སུ་གྲོ་ཚག་སྟེར་དགོས།”
ཨོར་སོ་ཁང་བའི་ནང་དུ་སོང་རྗེས། ཀོ་ལོམ་པཱས་སེ་ཝེ་རི་ཡ་དང་ཕྱུགས་རྫི་རྣམས་
ལ་ངལ་གསོ་བྱེད་དུ་བཅུག་པ་དང་། རང་ཉིད་ཀྱིས་གཡོས་ཁང་དུ་བྷཾ་རུ་སིའོ་བཟོ་བར་གྲ་
སྒྲིག་བྱས། མོས་སྐབས་རེར་མགོ་བོ་གཟུར་ཏེ་གཟབ་ཉན་བྱེད་ཅིང་ཧ་ལམ་མོའི་གཅེན་པོ་
མྱུར་མོར་མལ་དུ་ལོག་ན་ཅི་མ་རུང་སྙམ་སྟེ་རེ་སྒུག་བྱེད་པ་འདྲ། གཅེན་པོ་གཉིད་དུ་ཡུར་
ཟིན་པར་འདོད་པ་ན། མོས་གྲི་ཞིག་ལག་ཏུ་བླངས་ཏེ་རྣོ་ངར་ལ་ཚོད་ལྟ་ཞིག་བྱས་པ་དང་།
དེ་ནས་རྐང་བ་ཆུང་ཆུང་ལ་ལྷམ་གོག་ཆེན་པོ་ཞིག་གྱོན་ཏེ་ཁུ་སིམ་མེར་མེ་ཏོག་ལྡུམ་རའི་
ནང་དུ་སོང་།
ལྡུམ་རའི་མཐའ་ལ་རྩིག་པས་བསྐོར་ཡོད་ཅིང་དེའི་དཀྱིལ་གྱི་ས་སྟོང་ཞིག་ལ་ར་སྐྱོར་
བརྒྱབ་ཡོད་པ་ནི་རྟ་ར་རེད། ཁོར་སི་ཁཱའི་རྟ་ལ་མ་གཞི་ནས་ཁ་ར་མེད་པ་དང་རྟ་ཆས་རྒྱུན་
པར་ས་ལ་བཞག་སྟེ་སོ་སོར་འཚོལ་དུ་འཇུག་པ་ཡིན་ལ། ཆར་རླུང་དང་གྲང་ངར་ལའང་
རང་རང་གིས་གཞའ་ཐབས་བྱེད་དགོས།
ཀོ་ལོམ་པཱས་སེམས་ཆུང་ངང་ལྡུམ་རའི་སྒོ་ཕྱེ་སྟེ་ཐང་དཀྱིལ་གྱི་རྟ་རའི་ནང་དུ་སོང་
ཞིང་། སྐད་དམའ་མོས་སི་སྒྲ་ཞིག་འབྱིན་པ་ན་རྟ་རྣམས་དེ་འཕྲལ་དུ་མོའི་མཐའ་རུ་རུབ་
བྱུང་། ནམ་རྒྱུན་མོས་གོ་རེ་དང་ཚྭ་བྱིན་ཏེ་རྟ་རྣམས་གསོས་པས་རེད། རྟ་ཕོ་ནག་ནག་དེ་
མོའི་ལག་པས་ཟིན་ཚོད་ཀྱི་མཚམས་སུ་སླེབས་པ་ན། མོས་སྙོབ་ཐེངས་གཅིག་གིས་རྟ་དེའི་
རྔོག་མ་ནས་བཟུང་སྟེ་གང་དེའི་རྣ་ཅོག་ཡ་གཅིག་གྲི་ཡིས་གཤགས་པ་ན། རྟ་དེས་གསིག་
འཐེན་ཞིག་བྱས་ཤིང་བཟོད་དཀའ་བའི་ན་ཟུག་མྱོང་སྐབས་ཀྱི་རིགས་མཐུན་རྣམས་དང་
འདྲ་བར་འཚེར་སྐད་ལྷང་ལྷང་སྲོག་བསྡོས་ཀྱིས་ཕྱིར་བྲོས་པ་དང་། ཀོ་ལོམ་པཱའི་ཡིད་ཚིམ་
པར་གྱུར་ཏེ་ལྡུམ་རའི་ནང་དུ་སོང་། ཨོར་སོས་སྒེའུ་ཁུང་ཕྱེ་སྟེ་སྐད་ཤུགས་ཆེན་པོས “དེར་
ཡོད་པ་སུ་ཡིན” ཞེས་དྲིས་པ་དང་། ཆབས་ཅིག་མདེའུ་རྫོང་རྒྱག་པའི་སྒྲ་ཡང་མོའི་རྣ་
ལམ་དུ་ཐོས་འོངས་པ་རེད། སྟབས་ལེགས་པ་ཞིག་ལ་ལྡུམ་རའི་སྒོ་མོ་མུན་ནག་གིས་ཁེབས་
ཡོད་ལ། ད་དུང་སེ་ཡབ་སྡོང་བོ་ཆེན་པོ་ཞིག་གིས་ཀྱང་དེའི་ཕྱེད་ཙམ་བསྒྲིབས་ཟིན། མོས་
དེ་འཕྲལ་གཅེན་པོའི་ཁང་བའི་ནང་དུ་འོད་མག་མོག་ཅིག་འཕྲོ་བ་མཐོང་བས། ཨོར་སོས་
སྒྲོན་མེ་སྦར་བར་འདོད་པ་ཐག་གིས་ཆོད། མོས་དེ་མ་ཐག་ལྡུམ་རའི་སྒོ་བརྒྱབ་སྟེ་རྩིག་
འགྲམ་བརྒྱུད་ནས་སོང་ཞིང་། ལུས་ཀྱི་ལྭ་བ་ནག་པོ་དང་རྩིག་པའི་འགྲམ་རྒྱུད་དུ་བཙུགས་
པའི་སིལ་སྡོང་གི་ཡལ་འདབ་ནག་པོ་གཉིས་གཡེར་མེད་དུ་བྱས། ཨོར་སོ་ཕྱི་ལ་མ་ཐོན་
གོང་ནས་མོ་རང་གཡོས་ཁང་དུ་འབྱོར་ཟིན།
“དོན་དག་ཅི་ཞིག་བྱུང་བ་རེད།” མོས་ཨོར་སོ་ལ་དེ་ལྟར་དྲིས།
“ངས་བསམ་ན་ཕལ་ཆེར་མི་ཞིག་གིས་ལྡུམ་རའི་སྒོ་ཕྱེ་སོང་བ་འདྲ།” ཨོར་སོས་དེ་
སྐད་སྨྲས།
“དཔེ་མི་སྲིད། ཁྱི་ཟུག་ངེས་རེད། ཡང་མིན་ན་འུ་གཉིས་བལྟ་བར་འགྲོ།"
ཨོར་སོས་ལྡུམ་རའི་ནང་དུ་སྐོར་ཞིབ་ཅིག་བྱས་པ་དང་ཕྱི་སྒོ་དེ་དམ་དུ་གཏན་འདུག་
པ་མཐོང་བས། རང་ཉིད་ཀྱི་འདྲོགས་མགོ་ལངས་པའི་རྣམ་པ་དེར་ཅུང་ཟད་ངོ་གནོང་སྟེ་
ཕྱིར་ཁང་བའི་ནང་དུ་འགྲོ་རྩིས་བྱས།
“ ཨ་ཇོ། ཁྱོད་རང་འདི་འདྲའི་གཟབ་གཟབ་བྱེད་མཁན་ཞིག་ཏུ་གྱུར་པ་ནི་དངོས་
གནས་དགའ་འོས་པ་ཞིག་རེད།" ཀོ་ལོམ་པཱ་ན་རེ། “ཁྱོད་ཀྱི་ངོས་ནས་བཤད་ན་མ་གཞི་
ནས་འདི་འདྲ་ཞིག་ཡིན་འོས།”
“ཁྱོད་ཀྱིས་གསོ་སྐྱོང་བྱས་པས་རེད། གཟིམ་ས་བདེ།" ཨོར་སོས་དེ་ལྟར་བཤད།
ཕྱི་ཉིན་ནམ་ལངས་མ་ཐག་ཨོར་སོ་ཡར་ལངས་པ་དང་ལམ་ལ་ཆས་པར་སྟ་གོན་བྱས།
ཁོའི་ཆ་བྱད་ལས་རྒྱན་ཆས་ཡག་པོ་སྤྲས་ཏེ་རང་ཉིད་དགའ་སའི་བུ་མོར་འཕྲད་དུ་འགྲོ་
འདོད་ཡོད་པ་མངོན་པར་མ་ཟད། ཤ་འཁོན་རྩོད་རྒྱུ་ཡོད་ཕྱིན་ག་ས་གང་དུ་གཟབ་གཟབ་
བྱེད་པའི་ཁོར་སི་ཁཱའི་མི་ཞིག་ཡིན་པའང་རྟོགས་ཐུབ། ལྭ་བ་ཤ་འབྱར་སྔོན་པོ་ཞིག་གྱོན་
ཞིང་ལྕགས་སྒམ་དཀར་པོ་ཆུང་ཆུང་ཞིག་འཕྲེད་དུ་གཟུར་བའི་ནང་ན་མདེའུ་ཡོད། འགྲམ་
གྱི་ཁུག་མའི་ནང་དུ་གློ་གྲི་ཡོད་པ་དང་ལག་ཏུ་མདེའུ་རྫོང་བརྒྱབ་ཟིན་པའི་མན་ཏོན་གྱི་མེ་
མདའ་རིང་པོ་དེ་འཆང་འདུག ཀོ་ལོམ་པཱས་ཁོ་ལ་ཁོ་ཧྥེ་ཕོར་བ་གང་བླུགས་ཤིང་ཕྱུགས་
རྫི་ཞིག་ཕྱི་ལ་བརྒྱུགས་ནས་རྟ་ལ་སྒ་ཆས་བསྒྲིགས། ཨོར་སོ་ཁོའི་གཅུང་མོ་དང་འགྲོགས་
ནས་རྟ་རའི་ནང་དུ་སོང་བ་ན། ཕྱུགས་རྫིས་རྟར་ཁ་ནས་བཟུང་སྟེ་སྡོད་ཅིང་རྟ་སྒའང་ས་རུ་
བཞག་ཡོད་པས་ཕར་བལྟས་ན་ཧ་ལས་པའི་རྣམ་འགྱུར་ཞིག་མངོན་ཡོད། རྟ་དེས་མདང་
དགོང་གི་གནས་ཚུལ་དྲན་ཏེ། རྣ་ཅོག་གཞན་དེ་ཡང་གཅོད་པར་སྐྲག་སྟེ་མཆོང་ལྡིང་བྱེད་
ཅིང་འཚེར་སྐད་སྒྲོག་བཞིན་གཡུང་ལ་མི་འབབ་པར་གྱུར་འདུག
“ཝེ། མགྱོགས་པོར་གྱིས།” ཨོར་སོས་ཕྱུགས་རྫི་ལ་དེ་ལྟར་སྐད་བརྒྱབ།
ཕྱུགས་རྫི་དེས་སྐད་ཆེན་པོས “ཧེ། ཨོར་སཾ•ཨན་ཏོན། ཧེ། ཨོར་སྀ•ཨན་ཏོན། འཕགས་
མ་མཱ་རི་ཡ་མཁྱེན ………” ཞེས་གསོལ་འདེབས་རྫོགས་མེད་ཅིག་བྱས་ཤིང་ཕལ་ཆེ་བར་ལོ་
ཙཱ་བྱེད་ཐབས་བྲལ།
“ཅི་ཞིག་བྱུང་བ་རེད།” ཀོ་ལོམ་པཱས་དེ་ལྟར་དྲིས།
ཁོ་ཚོ་ཚང་མ་བརྒྱུགས་འོངས་ཏེ་རྟ་ཡི་ལུས་སུ་ཁྲག་བཞུར་ཞིང་རྣ་ཅོག་ཡ་གཅིག་གྲི་
ཡིས་གཤགས་པ་མཐོང་བ་ན། ཁ་ནས་རང་དབང་མེད་པར་ཧ་ལས་ཤིང་ཁོང་ཁྲོ་ལངས་པའི་
སྐད་ཅོར་ཤོར། ངེས་པར་དུ་ཤེས་དགོས་པ་ཞིག་ནི། ཕ་རོལ་པོའི་རྟ་ལ་གཙེས་ཚེ་ཁོར་སི་
ཁཱའི་མི་ལ་མཚོན་ན་ཤ་འཁོན་གླན་པའམ་འགྲན་སློང་བྱེད་པ། འཇིགས་སྐུལ་བྱེད་པའི་
མཚོན་སྟངས་ཤིག་ཏུ་ཟད་པས། “མདེའུ་ཁོ་ནས་ད་གཟོད་ཉེས་སྤྱོད་འདི་བཤགས་ཐུབ་
པ་ཡིན།” ཨོར་སོ་སྐམ་ས་ཆེན་མོར་ཡུན་རིང་བསྡད་པས་བརྙས་བཅོས་ཀྱི་བྱ་སྤྱོད་འདི་
ལ་མི་གཞན་དང་འདྲ་བའི་ཚོར་སྣང་ཟབ་མོ་མེད་ནའང་། གལ་ཏེ་སྐབས་འདིར་བྷ་རི་སི་
ཎི་ཚང་གི་མི་ཞིག་མཐོང་ཚེ། ཁོས་ཧ་ལམ་དེ་མ་ཐག་ངོ་ཚ་འདི་འདག་པར་བྱེད་ངེས་ལ།
དེའི་རྒྱུ་མཚན་ནི་ཁོས་དོན་དག་འདི་སྒྲུབ་མཁན་ནི་དགྲ་བོ་ཚང་ཡིན་པར་གཏན་ཁེལ་
བྱས་ཟིན།
“སྡར་མ་རང་རེད།” ཁོས་སྐད་གསང་མཐོན་པོས་འདི་ལྟར་སྨྲས། “ང་ལ་གདོང་
གཏད་མ་ཕོད་པར་ཉམ་ང་བའི་དུད་འགྲོའི་སྟེང་ནས་སྙིང་ནད་བརྩད་འདུག”
“ང་ཚོས་ད་དུང་ཅི་ཞིག་ལ་སྒུག་པ་ཡིན།” ཀོ་ལོམ་པཱས་སྐད་ཤུགས་དྲག་པོས་འདི་
ལྟར་བཤད། “ ཁོ་ཚོས་ང་ཚོར་འགྲན་བསླངས་ཏེ་རང་ཅག་གི་རྟ་ལ་གནོད་འཚེ་བཏང་
ནའང་ང་ཚོས་ད་དུང་རྒོལ་ལན་སྤྲོད་མི་ཐུབ་པ་ཅི་རེད། ཁྱོད་ཚོ་སྐྱེས་པ་ཡིན་ནམ་མིན།”
“རྒོལ་ལན་སྤྲོད་དུ་འགྲོ།” ཕྱུགས་རྫི་རྣམས་ཀྱིས་མགྲིན་གཅིག་ཏུ་འདི་ལྟར་
བཤད། “རྟ་ཁྲིད་ནས་སྡེ་བའི་ནང་དུ་ཁྲོམ་སྐོར་ཞིག་བྱས་རྗེས་ཁོ་ཚོའི་གཞིས་ཀར་ཕར་
རྒོལ་བྱ།"
“ཁོ་ཚང་གི་ལྕོག་མཁར་གྱི་འགྲམ་ལོགས་སུ་རྩྭ་སྐྱའི་ཐོག་ཁེབས་ཅན་གྱི་འབྲུ་ཁང་
ཞིག་ཡོད།” ཕཱོ་ལོ∶བྷྀ་རི་ཧྥིའོ(Polo Griffio)ན་རེ། “ང་སོང་ནས་དེ་ཉིད་ཐད་ཀར་མེ་རུ་
བསྒྲོན་པར་བྱ།”
གཞན་ཞིག་གིས་ཆོས་ཁང་གི་ཐོག་བརྩེགས་སུ་བགྲོད་པའི་འཛེག་སྐས་ཁྱེར་ཡོང་
རྒྱུའི་གྲོས་མགོ་བཏོན་པ་དང་། ཡང་གཞན་ཞིག་གིས་ཐང་ཆེན་དུ་བཞག་པའི་ཁང་བ་སྐྲུན་
བྱེད་ཀྱི་གདུང་མ་དེ་བཀྱགས་ནས་བྷ་རི་སི་ཎི་ཚང་གི་སྒོ་གཏོར་རྒྱུའི་བསམ་ཚུལ་བཏོན།
མི་ཚོགས་ཀྱི་ངར་སྐད་ཁྲོད་ནས་ཐོས་ཐུབ་པ་ནི་ཀོ་ལོམ་པཱས་སྐད་གསང་མཐོན་པོས་ལག་
བསྟར་མ་བྱས་པའི་ཡར་སྔོན་དུ་མོས་མི་རེར་གོ་སྙོད་ཆང་ཕོར་བ་གང་རེ་འདྲེན་རྒྱུ་ཡིན་
ཞེས་མངའ་ཞབས་རྣམས་ལ་སྨྲ་བ་དེ་རེད།
ཡིད་ཕངས་པ་ཞིག་ལ། ཡང་ན་སྟབས་ལེགས་པ་ཞིག་ལ་མོས་ཉམ་ང་བའི་རྟ་དེར་
སྤྱད་པའི་གདུག་རྩུབ་ཀྱི་བྱེད་ཐབས་ཀྱིས་ཨོར་སོ་ལ་ཕན་འབྲས་ཆེན་པོ་ཐོན་མ་ཐུབ།
གདུག་རྩུབ་ཀྱི་གནོད་འཚེའི་ལས་འདི་འདྲ་བགྱི་མཁན་ནི་དགྲ་བོ་ཚང་ཡིན་པར་ཨོར་
སོས་སེམས་ཐག་བཅད་ཅིང་། ལྷག་པར་དུ་ཨོར་ལན་ཏུའུ་སིའོ་ལ་དོགས་པ་ཆེ་རུ་ཟོས་
ཡོད། ཡིན་ནའང་ཁོས་རང་ཉིད་ཀྱིས་བསྙད་བརྐོས་པའམ་གཅར་རྡུང་བྱས་པའི་ན་གཞོན་
དེས་རྟའི་རྣ་བཅད་དེ་ངོ་ཚ་འདག་པར་བྱས་པར་འདོད་མེད་ལ། དེ་ལས་ལྡོག་སྟེ། དགོད་
བྲོ་བའམ་ཐ་ཤལ་གྱི་སྙིང་ནད་རྩོད་སྟངས་འདིས་དགྲ་བོར་སྣང་ཆུང་བྱེད་པའི་ཁོའི་སྤོབས་
པ་དེ་ཇེ་ཆེར་གྱུར། ད་ནི་ཁོའི་བསམ་ཚུལ་ཡང་སྲིད་འཛིན་དཔོན་དང་མཐུན་པར་གྱུར་
ཡོད་དེ། མི་འདི་ལྟ་བུ་ལ་འགྲན་འཛུགས་རིན་ཅི་ཡང་མེད། དེ་བས་གཞན་གྱིས་ཁོའི་སྐད་
ཆ་ཐོས་ཐུབ་པའི་སྐབས་སུ། ཁོས་ཕར་རྒོལ་བྱེད་པའི་བསམ་ཚུལ་འདོར་དགོས་པ་དང་།
ཁྲིམས་དཔོན་སླེབས་ལ་ཉེ་བས་ཁོའི་རྟར་རྨ་བཟོས་པའི་ཚབ་ཏུ་ཉེས་ཆད་གཅོད་ངེས་ཡིན་
ཞེས་ཧ་ལས་པའི་སྤུན་ཟླ་རྣམས་ལ་བཤད། ཁོས་ད་དུང་ནན་ཏན་གྱི་ཚུལ་དུ་ཁ་སྣོན་བྱས་
ཏེ་འདི་སྐད་སྨྲས། “ང་ནི་ཁྱིམ་འདིའི་བདག་པོ་ཡིན་པས་ཁྱོད་ཚོ་ཚང་མས་ངའི་ཁ་ལ་
ཉན་དགོས། གལ་སྲིད་སུ་ཞིག་གིས་མི་གསོད་པའམ་མེ་བསྒྲོན་པ་སོགས་ཀྱི་གཏམ་སྨྲས་ཚེ།
ངས་ཐོག་མར་མི་དེ་གསད་པར་བྱ་ངེས། མགྱོགས་པོར་གྱིས། རྟ་སྔོ་སྔོ་དེ་ལ་སྒ་སྟོད།’
“ཅི་རེད། ཨོར་སོ།” ཀོ་ལོམ་པཱས་ཨོར་སོ་ཟུར་ཞིག་ཏུ་འཐེན་ཞོར་འདི་སྐད་
སྨྲས། “གཞན་གྱིས་རང་ཅག་ལ་བརྙས་བཅོས་བྱས་ན་ཁྱོད་ཀྱིས་བཟོད་ནུས་སམ། འུ་ཅག་
གི་ཕ་རྒན་གསོན་ངོགས་ན་ཡོད་དུས། བྷ་རི་སི་ཎི་ཚང་གིས་འུ་ཚང་གི་སྒོ་ཕྱུགས་གཅིག་
ལའང་གནོད་འཚེ་གཏོང་མི་ཕོད།”
“ངས་ཁྱོད་ལ་ཁག་ཐེག་བྱེད་ཐུབ། ཁོ་ཚོ་དོན་དག་འདིར་འགྱོད་པ་སྐྱེ་ངེས་ཡིན།
དུད་འགྲོ་ལ་ལག་འགུལ་བའི་སྤོབས་པ་མ་གཏོགས་མེད་པའི་སྐྱག་ཕྲུག་འདི་ལྟ་བུ་ལ་ཉེན་
རྟོག་པ་དང་བཙོན་སྲུང་པས་ཁྲིམས་ཆད་བཅད་ན་ད་གཟོད་འགྲིག ངས་ཁྱོད་ལ་བཤད་
ཟིན། ཁྲིམས་འཛིན་ལས་ཁུངས་ཀྱིས་ངའི་ཚབ་ཏུ་ཁོ་ཚོར་སྙིང་ནད་རྩོད་ངེས …………དེ་མིན་
ཁྱོད་ཀྱིས་ང་ལ་སུ་ཞིག་གི་བུ་ཡིན་པར་གསལ་འདེབས་བྱེད་དགོས་དོན་ཡང་མེད།”
“དངོས་གནས་བཟོད་དཀའ་བ་ཞིག་རེད་ཨང་།” ཀོ་ལོམ་པཱས་དེ་སྐད་ལན་བཏབ་
ཅིང་དབུགས་རིང་ཞིག་འབྱིན་སོང་།
“གཅུང་མོ། ཁྱོད་ཀྱིས་སེམས་ལ་ཟུངས།” ཨོར་སོས་མུ་མཐུད་དུ་འདི་ལྟར་བཤད།
“ང་ཕྱིར་སླེབས་དུས་གལ་སྲིད་མི་ཞིག་གིས་བྷ་རི་སི་ཎི་ཚང་ལ་ཕྱིར་རྒོལ་གྱི་རྣམ་འགྱུར་
ཞིག་བསྟན་ཡོད་ཚེ། ངས་མི་དེ་རང་དགར་མི་སྐྱུར།” དེ་ནས་སླར་ཡང་ཞི་འཇམ་གྱི་ངག་
གིས་འདི་སྐད་སྨྲས། “ང་རང་ཕལ་ཆེར་མདའ་དཔོན་དང་ཁོང་གི་བུ་མོར་འགྲོགས་ནས་
ཕྱིར་ཡོང་ངེས། ཁོང་གཉིས་སྡོད་སའི་ཁང་བར་གཙང་སྦྲ་ཞིག་བྱོས་ལ་དྲོས་ཇ་ཞིམ་པོ་ཞིག་
གྲ་སྒྲིག་བྱེད་རོགས། འུ་ཚང་གི་མགྲོན་པོར་སྐྱིད་སྣང་ཞིག་སྟེར་དགོས། ཀོ་ལོམ་པཱ། སྤོབས་
པ་ཡོད་ན་བཟང་མོད། བུད་མེད་ཅིག་ཡིན་ཕྱིན་ཁྱིམ་ཚང་སྐྱོང་བ་ལའང་འཇོན་དགོས།
ད་དེ་གྱིས། ཤོག ང་ལ་འོ་ཞིག་བྱོས་དང་། ཁ་ལ་ཉོན་ཨ། ལྟོས་དང་། རྟ་སྔོ་སྔོ་དེར་སྒའང་
བསྟད་ཟིན།”
“ཨོར་སོ།” ཀོ་ལོམ་པཱ་ན་རེ། “ཁྱོད་རང་གཅིག་པུ་འགྲོ་མི་རུང་།”
“ང་ལ་འགྲོ་རོགས་གཅིག་ཀྱང་མི་དགོས།" ཨོར་སོ་ན་རེ། “ངས་ཁྱོད་ལ་ཁག་ཐེག་
བྱ་ཆོག ངས་གཏན་ནས་གཞན་ལ་རྣ་ཅོག་གཅོད་དུ་མི་འཇུག”
“འོ། འཁོན་འཛིང་གི་སྐབས་འདིར་ཁྱོད་རང་གཅིག་པུ་འགྲོ་བར་ང་གཏན་ནས་མི་
འཐད། ཚུར་ཤོག ཕཱོ་ལོ∶གྷྀ་རི་ཧྥིའོ། ཌྷི་ཨན·ཧྥྀ་རན་སོ། (Gianfranco) མེམ་མོ།(Memmo)
ཁྱོད་ཚོས་མེ་མདའ་བཟུང་ནས་ངའི་གཅེན་པོ་དང་མཉམ་དུ་འགྲོ་དགོས།”
རྩོད་གླེང་ཛ་དྲག་ཅིག་བྱས་མཐར་ཨོར་སོས་སྲུང་སྐྱེལ་བྱེད་དུ་མི་འཇུག་རང་འཇུག་
ཏུ་གྱུར་ཅིང་། ཁོས་ཤ་དར་ཁྲག་དར་གྱི་ཕྱུགས་རྫི་རྣམས་ལས་འུར་སྒྲོག་གི་སྐད་གསང་མཐོ་
ཤོས་དང་ཕར་རྒོལ་བྱེད་པའི་གྲོས་མགོ་འདོན་མཁན་གཉིས་བདམས་རྗེས། ཡང་བསྐྱར་
གཅུང་མོ་དང་ཤུལ་དུ་སྡོད་པའི་ཕྱུགས་རྫི་རྣམས་ལ་ནན་སྐུལ་ཞིག་བྱས་ཏེ་གཞི་ནས་ལམ་
དུ་ཆས། ཐེངས་འདིར་བྷ་རི་སི་ཎི་ཚང་གི་གཞིས་ཀ་མ་བརྒྱུད་པར་ལམ་བསྐོར་ཏེ་སོང་།
ཁོ་ཚོ་ཕི་ཡེ་འྀ་ར་ནེ་ར་དང་རྒྱང་དུ་གྱེས་ཟིན་ལ་བྲེལ་འཚུབ་ངང་མདུན་དུ་སྐྱོད་
བཞིན་ཡོད། ཁོ་ཚོས་ན་ཁུག་ཏུ་འཐེན་པའི་ཆུ་ཕྲན་ཞིག་བརྒལ་ནས་འགྲོ་སྐབས། གློ་བུར་
དུ་རྒན་པོ་ཕཱོ་ལོ∶ གྀ་རི་ཧྥིའོ་ཡིས་ཕག་པ་འགའ་འདམ་ནང་དུ་བདེ་བར་ཉལ་ཏེ། ལུས་ཀྱི་
གཞོགས་གཅིག་ཉི་མར་ལྡེ་ཞིང་གཞོགས་གཅིག་ཆུ་འཁྱག་ལ་སྦངས་ཏེ་སྡོད་པ་མཐོང་
བྱུང་། ཁོས་དེ་འཕྲལ་ཕག་པ་རྒྱགས་ཤོས་དེར་གཟས་ཏེ་མེ་མདས་བརྒྱབ་པ་ན་གང་དེའི་
མགོ་ལ་ཕོག་ནས་ཤི་བར་གྱུར་པ་དང་། གཞན་རྣམས་བྲེལ་མྱུར་གྱིས་ཡར་ལངས་ཏེ་ཕྱོགས་
བཞིར་བྲོས་ཤིང་། ལྡེམ་མྱུར་དང་མཆོང་རྩལ་གྱིས་མི་རྣམས་ལ་ཧ་ལས་སུ་འཇུག་པ་ཞིག་
རེད། ཕྱུགས་རྫི་གཞན་ཞིག་གིས་ཀྱང་མེ་མདས་ཐེངས་གཅིག་བརྒྱབ་མོད། འོན་ཀྱང་ཕག་
པ་རྣམས་སྔ་མོ་ནས་བདེ་བླག་ངང་ནགས་ཚལ་གྱི་གསེང་དུ་ཡལ་ཟིན།
“གླེན་རྒན་ཚོ།” ཨོར་སོས་སྐད་ཤུགས་ཆེན་པོས་འདི་ལྟར་བསྡིགས། “ཁྱོད་ཚོས་
གསོ་ཕག་ཕག་རྒོད་དུ་འཁྲུལ་འདུག”
“མིན། ཨོར་སཾ·ཨན་ཏོན།” ཕཱོ་ལོ“གྷཾ་རི་ཧྥིའོ་ཡིས་འདི་ལྟར་ལན་བཏབ། “ཕག་པ་
འདི་དག་ཁྲིམས་རྩོད་པ་ཚང་གི་རེད། ཁོས་འུ་ཅག་གི་རྟ་ལ་གནོད་འཚེ་བཏང་བས་ཕྱིར་
བསླབ་བྱ་ཞིག་བཏང་ན་འགྲིག”
“ཅི་ཟེར། ལྟས་ངན་ཁྱོད།" ཨོར་སོས་ཁོང་ཁྲོ་མ་ནོན་པར་འདི་ལྟར་སྤྱོས། “ཁྱོད་
ཚོས་དགྲ་བོའི་ཐ་ཤལ་གྱི་བྱ་སྤྱོད་དེ་ཡང་བསླབས་འདུག ཁྱོད་ཚོ་ཕྱིར་སོང་། གླེན་རྒན་ཚོ།
ང་ལ་འགྲོ་རོགས་མི་དགོས། ཁྱོད་ཚོས་ཕག་པར་རྒྱག་པ་མ་གཏོགས་ཅི་ཡང་མི་ནུས། ངས་
དཀོན་མཆོག་དཔང་ལ་འཇོག གལ་ཏེ་ད་རུང་ངའི་རྗེས་སུ་ཡོང་ཚེ། ངས་ཁྱོད་ཚོའི་ཀླད་
ཞོ་ཕྱིར་འདོན་ངེས།'
ཕྱུགས་རྫི་གཉིས་ཀ་སྐྲག་པར་གྱུར་ཏེ་ཕན་ཚུན་གྱི་གདོང་ལ་ལྟ་ཙམ་བྱས་པ་དང་།
ཨོར་སོས་རྟ་ལ་ཡོབ་རྡུང་ཞིག་བྱས་ཏེ་བང་གིས་བརྒྱུགས་སོང་།
“བཟང་གི” ཕཱོ་ལོ∶གྷཾ་རི་ཧྥིའོ་ན་རེ། “དངོས་གནས་བཟང་ལ་བཟང་ལན་མེད་པ་
རེད་ཨང་། ཁྱོད་ཀྱིས་ཁོ་ལ་གཅེས་སྐྱོང་བྱས་ན་ཁོས་ཁྱོད་ལ་འདི་ལྟར་བགྱི་བ་རེད། ཁོའི་
ཨ་ཕ་མདའ་དཔོན་དེས་ཀྱང་ཉིན་ཞིག་ཁྱོད་ཀྱིས་ཁྲིམས་རྩོད་པའི་སྟེང་ལ་མེ་མདའ་ཚད་
པས་སྡིགས་མོ་བྱས་པ་རེད། ཉིན་དེར་ཁྱོད་ཀྱིས་མེ་མདའ་ཚད་ནས་མ་བརྒྱབ་པ་ནི་དངོས་
གནས་གླེན་རྟགས་རང་རེད། ད་ལྟ་ངས་མདའ་དཔོན་གྱི་བུ་འདིར་ཞབས་ཏོག་བསྒྲུབས་པ་
ཁྱོད་ཀྱིས་ཀྱང་མཐོང་སོང་། ཁོས་ངའི་མགོ་བོ་ཆང་གིས་བཀང་བའི་ཀ་པེད་བཞིན་དགད་
པར་བྱ་ཟེར། འདི་ཐམས་ཅད་སྐམ་ས་ཆེན་པོ་ནས་བསླབས་འོངས་པ་རེད། མེམ་མོ།”
“རེད་ཡ། ད་དུང་། གལ་ཏེ་གཞན་གྱིས་ཕག་པ་འདི་གསོད་མཁན་ཁྱོད་ཡིན་པར་
ཤེས་ཚེ་ཁྲིམས་སྦྱོར་བྱེད་པ་ཁོ་ཐག་ཡིན། ཨོར་སྀ·ཨན་ཏོན་གྱིས་ཁྲིམས་དཔོན་ལ་གནས་
ཚུལ་གསལ་བཤད་མི་བྱེད་པ་དང་ཁྱོད་ཀྱི་ཚབ་ཏུ་ཁྲིམས་རྩོད་པ་ཡང་གདན་འདྲེན་བྱེད་
མི་སྲིད། སྟབས་ལེགས་པ་ཞིག་ནི་སུས་ཀྱང་མཐོང་མེད་པ་དང་ལྷ་མོ་ཎེ་ཀས་ཀྱང་ཁྱོད་ལ་
མགོན་སྐྱབས་བྱ་ངེས།"
ཁོ་གཉིས་ཀས་ཡུད་ཙམ་ལ་གྲོས་བསྡུར་བྱས་རྗེས། བློ་འགེལ་ཆོག་པའི་བྱེད་ཐབས་
བཟང་ཤོས་ནི་ཕག་པའི་བེམ་པོ་ས་དོང་དུ་གཡུག་རྒྱུ་དེ་ཡིན་ཞིང་། འཆར་གཞི་བཀོད་རྗེས་
དེ་འཕྲལ་དུ་ལག་བསྟར་བྱས། རེད་དེ། ཁོ་གཉིས་ཀས་ཕྱིར་ལོག་ནས་ཤ་བསྲེགས་བྱེད་ཆེད་
ཐོག་མར་ཏེལ་ལ“རེབ་བྷི་ཡ་དང་བྷ་རི་སི་ཎི་ཚང་གཉིས་ཀའི་ཞེ་འཁོན་གྱི་ཉེས་མེད་གླུད་
རྫས་སུ་གྱུར་པ་དེའི་སྟེང་ནས་ཤ་རྡོག་འགའ་བླངས་པ་རེད།
བཅུ་བདུན།
ཁྲིམས་མེད་ལུགས་མེད་ཀྱི་སྲུང་སྐྱེལ་པ་གཉིས་དང་བྲལ་རྗེས་ཨོར་སོ་མུ་མཐུད་དུ་
ལམ་ལ་ཆས། སེམས་སུ་སྲས་མོ་ནེ་ཝིའོ་ཡང་བསྐྱར་མཐོང་བར་འགྱུར་བའི་དགའ་ཚོར་ཁོ་
ན་འཆར་བ་ལས་དགྲ་བོ་ལ་འཕྲད་པར་གཏན་ནས་སྐྲག་གི་མེད། “མི་ངན་བྷ་རི་སི་ཎི་ཕ་
བུ་རྣམས་ཁྲིམས་ལ་སྦྱོར་དགོས་འདུག” ཁོའི་སེམས་སུ་འདི་ལྟར་དྲན། “སྐབས་དེར་ང་
རང་ངེས་པར་དུ་བྷ་སྀ་ཐི་ཡར་འགྲོ་དགོས། སྲས་མོ་ནེ་ཝིའོ་དང་མཉམ་དུ་སོང་ན་ཅིས་མི་
ཆོག མོ་དང་ལྷན་དུ་བྷ་སཾ་ཐི་ཡ་ནས་ཨོ་རེ་ཟཱའི་ཆུ་ཁོལ་ཡོད་སར་སོང་ན་ཅིས་མི་ཆོག”
མཚམས་འདིར་བྱིས་དུས་ཀྱི་ཕྱིར་དྲན་ཐོལ་གྱིས་བརྡོལ་ཏེ་ཁོའི་སེམས་ངོར་ལྟ་ན་སྡུག་
པའི་ཡུལ་ལྗོངས་འདི་འཆར་དུ་བཅུག ཁོ་རང་སླར་ཡང་ལོ་བརྒྱ་ལོན་པའི་ཨ་འབྲུམ་སྡོང་
བོ་ཕྲེང་བསྟར་བསྒྲིགས་པ་དེ་དག་གི་གྲིབ་བསིལ་འོག་ཏུ་སླེབས་པ་འདྲ་ལ། ལྗང་ནེམ་ནེམ་
གྱི་རྩྭ་ཐང་ལ་ཕྲ་རྒྱན་བཏབ་པའི་མེ་ཏོག་སྔོན་པོ་དེ་རྣམས་ནི་བརྩེ་འཛུམ་མངོན་པའི་མིག་
ཟུང་རེ་རེ་དང་འདྲ། སྲས་མོ་ལི་ཏི་ཡ་ཁོའི་གམ་དུ་བསྡད་དེ་མོས་ཞྭ་མོ་ཕུད་པ་ན། གསེར་
མདོག་གི་སྐྲ་ལོ་དར་སྐུད་ལྟར་ཕྲ་ལ་མཉེན་ཞིང་། ལོ་འདབ་ཀྱི་ཁོང་གསེང་བརྒྱུད་དེ་འཕྲོས་
པའི་ཉི་ཐིག་འོག་ཏུ་གསེར་འོད་ལམ་ལམ་འཚེར། སྔོ་ལ་དྭངས་པའི་མིག་ཟུང་གིས་ནམ་
མཁའ་ཡང་སྐྱེངས་པར་བྱེད། མོས་འགྲམ་པ་བསྐྱོར་ཏེ་ཡིད་སྨོན་ཤོར་བའི་ཉམས་ཀྱིས་ཨོར་
སོའི་སེམས་ཁོང་ནས་ལུད་པའི་སྙིང་གཏམ་ལ་ཞིབ་ཏུ་ཉན་ཡོད། མོའི་ལུས་ལ་གྱོན་པ་ནི་
སྔར་བཞིན་ཨོར་སོས་ཨ་ཡད་ཁྲིའོ་ནས་མོ་རང་མཐོང་སྐབས་ཀྱི་རས་འཇམ་པོའི་སྟོད་གོས་
སྨད་གཡོགས་མཉམ་སྦྱར་མ་དེ་ཡིན་ལ། སྨད་གཡོགས་ཀྱི་འོག་ཏུ་གོས་ནག་པོའི་ལྷམ་ཆུང་
གྱོན་པའི་རྐང་བ་ཕྲ་མོ་གཉིས་ཀྱང་ཕྱི་རུ་ཅུང་ཟད་མངོན་ཡོད་པས། ཨོར་སོའི་སེམས་སུ་དེ་
ལ་འོ་ཞིག་བྱེད་ཐུབ་ན་ཚེ་འདིའི་བདེ་སྐྱིད་ཅིག་ཡིན་པར་འདོད། སྲས་མོ་ལི་ཏི་ཡས་ལག་
པ་ཡ་གཅིག་ལ་ལག་ཤུབས་གྱོན་མེད་པར་ལུག་མིག་མེ་ཏོག་རྐང་གཅིག་བཟུང་ཡོད། ཨོར་
སོས་མེ་ཏོག་དེ་ལག་ཏུ་བླངས་པ་ན་སྲས་མོ་ལི་ཏི་ཡའི་ལག་པས་ཁོའི་ལག་པར་དམ་དུ་
འཇུས་པ་དང་། ཁོས་ལུག་མིག་མེ་ཏོག་ལ་འོ་བྱས་ཤིང་ཆབས་ཅིག་ཏུ་སྲས་མོ་ལི་ཏི་ཡའི་
ལག་པར་ཡང་འོ་བྱས་མོད། སྲས་མོ་གཏན་ནས་ཁོང་ཁྲོ་མ་ལངས…………ཨོར་སོ་འཆར་སྣང་
སྐྱིད་པོ་དེའི་ཀློང་དུ་གཡེང་སྟེ་རང་ཉིད་ཀྱི་བགྲོད་ལམ་ལའང་དོ་སྣང་མི་བྱེད་པར་རྟ་ཕོའི་
འདོད་པ་ལྟར་བང་གིས་བརྒྱུགས། ཁོས་ཡང་བསྐྱར་འཆར་སྣང་གི་ཁྲོད་དུ་སྲས་མོ་ལི་ཏི་
ཡའི་ཕྲ་ལ་མཉེན་པའི་ལག་པར་འོ་བྱེད་སྐབས། (དོན་དམ་དུ་ཁོས་ལུས་སྟོད་བསྒུར་ཏེ་རྟའི་
མགོ་ལ་འོ་བྱེད་པ་རེད) གློ་བུར་དུ་རྟ་ཕོ་དགྱེ་བྱུང་། མ་གཞི་བུ་མོ་ཆུང་ཆུང་ཆི་ལི་ཎས་ལམ་
བཀག་སྟེ་ཁོའི་རྟའི་མཐུར་མདའ་ནས་བཟུང་འདུག
“ཨོར་སཾ•ཨན་ཏོན། ཁྱེད་རང་གང་དུ་འགྲོ་བ་ཡིན།” མོ་ན་རེ། “ཁྱེད་ཀྱིས་རང་གི་
དགྲ་བོ་འདིའི་ཉེ་སར་ཡོད་པ་མ་ཤེས་སམ།”
“ངའི་དགྲ་བོ།” ཨོར་སོས་བསམ་གཞིག་བཏང་སྟེ་ཆེས་སྤྲོ་སྐྱིད་ལྡན་པའི་མཚམས་
སུ་སླེབས་མ་ཐག་གཞན་གྱིས་བར་ཆད་བྱས་པས་ཁོང་ཁྲོ་ལངས་ནས་འདི་ལྟར་སྐད་བརྒྱབ།
“གང་དུ་འདུག”
“ཨོར་ལན་ཏུའུ་སིའོ་ཡིས་འདིའི་ཉེ་འགྲམ་དུ་ཁྱོད་ལ་བསྒུགས་འདུག མགྱོགས་
པོར་ཕྱིར་ལ་སོང་། མགྱོགས་པོར་ཕྱིར་ལ་སོང་།"
“འོ། ཁོས་ང་ལ་བསྒུགས་ཡོད་དམ། ཁྱོད་ཀྱིས་དངོས་སུ་མཐོང་བ་ཡིན་ནམ།”
“ཡིན། ཨོར་སཾ· ཨན་ཏོན། ཁོ་རང་ཕར་འགྲོ་སྐབས་ང་རྩྭ་གསེང་ན་ཉལ་ཡོད། ཁོས་
རྒྱང་ཤེལ་བཟུང་སྟེ་ཕྱོགས་བཞིར་ལྟ་བཞིན་ཡོད།”
“ཁོ་ཕྱོགས་གང་ཞིག་ཏུ་ཆས་སོང་།”
“ཁོ་ཕ་གིར་ཆས་སོང་། ཁྱེད་རང་འགྲོ་སའི་ཕྱོགས་དེར་ཆས་སོང་།”
“བཀའ་དྲིན་ཆེ།”
ཨོར་སྀ•ཨན་ཏོན། ཁྱོད་ཀྱིས་ངའི་ཁུ་བོར་བསྒུགས་ཏེ་མཉམ་དུ་སོང་ན་མི་ཆོག་
གམ། ཁོ་མགྱོགས་པོར་སླེབས་ལ་ཉེ། ཁོ་དང་ལྷན་དུ་ཡོད་ཚེ་ཁྱེད་རང་བདེ་འཇགས་
ཡིན་ངེས།”
“ཆི་ལི་ཎ། སེམས་ཁྲལ་བྱེད་མི་དགོས། ཁྱེད་ཀྱི་ཁུ་བོ་ཡོང་མི་དགོས།”
“ཁྱེད་རང་འཐད་པ་ཡིན་ན། ང་སྔོན་ལ་འགྲོ།”
“དེའང་བྱེད་མི་དགོས། བཀའ་དྲིན་ཆེ།”
ཨོར་སོས་དེ་སྐད་སྨྲ་བཞིན་རྟ་ལ་ལྕག་གིས་བསྐུལ་ཏེ་བུ་མོ་ཆུང་ཆུང་གིས་བསྟན་པའི་
ཕྱོགས་དེར་བརྒྱུགས་སོང་།
ཁོ་རང་ཐོག་མར་དྲག་ཏུ་ཁྲོས་ཏེ། ད་ནི་ལམ་ལྷོང་བྱུང་བ་རེད། འདི་ནི་ཧ་ཅང་རྙེད་
དཀའ་བའི་གོ་སྐབས་ཤིག་ཡིན་པས་འགྲམ་ལྕག་ཉོས་པ་ལ་རྟའི་རྣ་ཅོག་གཤགས་ཏེ་སྙིང་
ནད་རྩོད་མཁན་གྱི་སྡར་མ་དེར་བསླབ་བྱ་ཞིག་གཏོང་ཆོག་སྙམ། ཁོ་རང་མུ་མཐུད་དུ་
མདུན་དུ་བསྐྱོད་པ་ན། གློ་བུར་དུ་སྲིད་འཛིན་དཔོན་ལ་ཁས་བླངས་པའི་དམ་ཚིག་དེ་དྲན་
པ་དང་། ལྷག་པར་དུ་སྲས་མོ་ནེ་ཝིའོ་སྣེ་ལེན་བྱེད་ཐུབ་མིན་ལ་སེམས་ཁྲལ་བྱས་པའི་མོད་
ལ། ཐོག་མའི་བསམ་ཚུལ་བསྒྱུར་ཏེ་ཨོར་ལན་ཏུའུ་སིའོ་དང་མ་འཕྲད་ན་སྙམ་བྱུང་། འོན་
ཀྱང་སྐད་ཅིག་དེ་ཉིད་དུ་ཨ་ཕ་ཡིད་ལ་འཁོར་ཞིང་། རང་ཉིད་ཀྱི་རྟ་ལ་གནོད་འཚེ་བཏང་
བ་དང་བྷ་རི་སི་ཎི་ཕ་བུ་རྣམས་ཀྱིས་སྨྲས་པའི་འཇིགས་སྐུལ་གྱི་གཏམ་དེ་དག་དྲན་པ་ན།
སླར་ཡང་ཁོང་ཁྲོའི་མེ་ལྕེ་དྲག་ཏུ་འབར་བས་དགྲ་བོ་འཚོལ་དུ་སོང་ནས་འགྲན་སློང་བྱེད་
དགོས་པར་མ་ཟད། ཤི་གསོན་རྟིང་རྩོད་ཀྱི་འཛིང་མོ་བགྱི་དགོས་པའི་ཀུན་སློང་སྐྱེས་ཏེ་
སྡོད་མི་ཚུགས་པར་གྱུར། ཕན་ཚུན་འགལ་ཟླར་གྱུར་པའི་དྲན་ཚུལ་སྣ་ཚོགས་ཁོའི་སེམས་
ཁོང་ནས་ལྷོག་ལྷོག་ཏུ་འཕྱུར། སྐབས་འདིར་ཁོ་རང་མུ་མཐུད་དུ་མདུན་དུ་སྐྱོད་ཀྱིན་ཡོད་
ནའང་རིག་པ་བསྒྲིམས་ཏེ་བག་ཟོན་བྱས་ཡོད། ཁོས་སྡོང་ཕྲན་གྱི་ནགས་རྫོབ་དང་ར་སྐྱོར་
དག་ལ་ཞིབ་ལྟ་བྱེད་པར་མ་ཟད། ཐ་ན་སྐབས་རེར་རྟ་ཁ་བསྒགས་ཏེ་དབྱེ་བ་འབྱེད་དཀའ་
བའི་ས་སྟོང་གི་སྒྲ་སྣ་ཚོགས་ལ་གཟབ་ཉན་བྱེད་པ་རེད།
ཆི་ལི་ཎ་དང་ཁ་གྱེས་ཏེ་ཆུ་ཚོད་སྐར་མ་བཅུ་ཙམ་གྱི་རིང་ལ་སོང་བ་ན། (ཧ་ལམ་
ཞོགས་པའི་ཆུ་ཚོད་དགུ་པ་ཡས་མས་ཙམ) དེའུ་འབུར་གཟར་བོ་ཞིག་གི་རྩ་རུ་འབྱོར།
བགྲོད་་ལམ་ནི་གསལ་ལ་མི་གསལ་བའི་རྐང་ལམ་ཞིག་ཡིན་ལ། ཉེ་ཆར་མེ་སྐྱོན་ཤོར་བའི་
ནགས་ཚལ་ཞིག་གི་དཀྱིལ་དུ་འཐེན་ཡོད། ས་རུ་ཐལ་དཀར་གྱིས་ཁེབས་ཡོད་ཅིང་ག་ས་
གང་དུ་མེས་ཚིག་སྟེ་ནག་རོག་གེར་ལུས་པའི་ལྗོན་པ་དང་སྡོང་ཕྲན་དག་ལ་ཡལ་འདབ་
ཅི་ཡང་མེད་་པཔར་གསོན་ཉམས་བྲལ་ནའང་སྔར་བཞིན་ཀྲོང་ངེར་འགྱིང་འདུག མེ་ཡིས་
ཚིག་པའི་ནགས་ཚལ་འདི་མཐོང་ཚེ་བྱང་གི་ས་ཆ་ག་གེ་མོ་ཞིག་ཏུ་དགུན་སྐྱེལ་བའི་
སྣང་བ་ཞིག་ཀྱང་ཤར་འོངས། མཐའ་འཁོར་གྱི་ཡུལ་ལྗོངས་སྔོ་ཐིང་ཐིང་དུ་ཡོད་པ་དེ་དང་
བསྡུར་ཚེ། མེས་ཚིག་ནས་གཅེར་བུར་ལུས་པའི་ས་གཞི་འདི་སྔར་ལས་ཀྱང་ཡ་ང་ཞིང་
ཡིད་སྐྱོ་བའི་མྱ་ངམ་ཐང་ཞིག་ཏུ་སྣང་། འོན་ཀྱང་ཡུལ་ལྗོངས་འདི་ལྟ་བུར་ཨོར་སོས་འདོད་
པ་ནི། ས་ཆ་ཁོད་ཡངས་པས་དགྲ་བོས་འཇབ་སྒུག་བྱེད་མི་སྲིད་པ་དེ་རེད། དང་ཐོག་ནགས་
རྫོབ་ཀྱི་གསེབ་ནས་དུས་ངེས་མེད་དུ་མེ་མདའི་མཆུ་རང་ཉིད་ཀྱི་བྲང་ཁར་གཏད་ཡོད་པར་
སེམས་ཁྲལ་བྱས་པས། ད་ལྟ་མཐོང་ཡངས་ལ་རྒྱ་ཆེ་ས་ཞིག་ཏུ་སླེབས་པ་ན། བྱེ་ཐང་དུ་སྤང་
ལྗོངས་མཐོང་བ་ལྟ་བུའི་ཚོར་སྣང་ཞིག་སྐྱེས་བྱུང་། མེས་ཚིག་པའི་ནགས་ཚལ་དེ་བརྒལ་
ཚེ་ས་ཞིང་གྲུ་བཞི་མང་པོ་ཞིག་ལ་ཐུག་ཅིང་། ས་ཞིང་རེ་ལ་ཡུལ་འདིའི་ལུགས་སྲོལ་ལྟར་
ལུས་ཚད་ཀྱི་ཕྱེད་ཙམ་ཡོད་པའི་རྡོ་ར་བརྒྱབ་འདུག རྐང་ལམ་ཕྲ་མོ་ནི་ས་ཞིང་གྲུ་བཞི་དེ་
དག་གི་དཀྱིལ་དུ་འཐེན་ཞིང་ག་ས་གང་དུ་ཨ་འབྲུམ་གྱི་ལྗོན་པ་བཏབ་ཡོད་པས་ཐག་རིང་
ནས་བལྟས་ཚེ་ནགས་ཚལ་སྟུག་པོ་ཞིག་ཏུ་འཁྲུལ་བར་ངེས།
རི་ངོས་ཤིན་ཏུ་གཟར་བས་ཨོར་སོ་རྟ་ལས་བབས་ཤིང་སྲབ་མདའ་དང་སྲབ་སྐྱོགས་
རྟའི་གཉའ་བར་འཕངས་རྗེས་ཐལ་སྐྱ་རྡོག་པས་མནན་ནས་ཐུར་དུ་ཤུད་དེ་སོང་། མདུན་
ཕྱོགས་ཀྱི་གཞུང་ལམ་ལ་གོམ་པ་ཉེར་ལྔའི་བར་ཐག་ལས་མེད་པའི་མཚམས་སུ་སླེབས་
པ་ན། གློ་བུར་གཡས་འགྲམ་གྱི་རྡོ་རའི་ཕག་ཏུ་མེ་མདའ་ཞིག་གི་མཆུ་མངོན་པ་ཚོར་བྱུང་
ལ། དེར་མཐུད་རྡོ་རའི་གོང་ནས་མི་ཞིག་གི་མགོ་བོའང་མཐོང་སོང་། མེ་མདའི་མཆུ་ཐུར་
ལ་གསེག་ཙམ་བྱས་པས་ཨོར་སོས་དེ་ནི་ཨོར་ལན་ཏུའུ་སིའོ་ཡིན་པར་ངོས་ཟིན་ལ་དེས་
མེ་མདའ་རྒྱག་གྲབས་ཡོད་པ་རྟོགས། ཁོས་དེ་འཕྲལ་དུ་རྒོལ་ལན་སྤྲོད་པའི་སྟ་གོན་བགྱིས་
པ་དང་། ཕྱོགས་གཉིས་ཀས་བསྡིགས་ཁུང་སྤྲད་དེ་ཕན་ཚུན་ལ་ཅེར་ནས་སྐར་ཆ་འགའ་
འདས། སྐབས་འདིའི་ཛ་དྲག་གི་རྣམ་པ་འདི་ནི་ཁྱོད་ཤི་ང་གསོན་གྱིས་འཛིང་གྲབས་བྱེད་
པའི་དཔའ་ངར་ཞུམ་མེད་ཀྱི་མི་ཞིག་གིས་ད་གཟོད་ཉམས་སུ་མྱོང་ཐུབ།
“སྡར་མ་ཐ་ཤལ་བ།” ཨོར་སོས་དེ་ལྟར་ངར་སྐད་བསྒྲགས་ནས་ད་དུང་སྐད་ཆ་
བཤད་འདོད་པའི་མོད་ལ་ཁོས་ཨོར་ལན་ཏུའུ་སིའོ་ཡི་མེ་མདའི་ཁ་ནས་མེ་རྟགས་ཤིག་
མཆེད་པ་མཐོང་བ་དང་། ཕལ་ཆེར་དེ་དང་དུས་མཉམ་དུ་རྐང་ལམ་ཕྲ་མོའི་གཡོན་ཕྱོགས་
ནས་ཀྱང་མེ་མདའི་སྐད་ཅིག་གྲགས་པ་ཐོས། དེ་ནི་མི་ཞིག་གིས་ཁོས་མི་མཐོང་ས་ནས་
བརྒྱབ་པ་ཡིན་ཞིང་མི་དེ་རྡོ་ར་གཞན་ཞིག་གི་ཕག་ཏུ་ཡིབ་སྟེ་ཁོ་ལ་བསྡིགས་ཁུང་སྤྲད་
པ་རེད། མདེའུ་གཉིས་ཀ་དུས་མཉམ་དུ་ཁོའི་ལུས་ལ་ཕོག་པ་དང་། ཨོར་ལན་ཏུའུ་སིའོ་
ཡིས་བརྒྱབ་པ་དེས་ཁོའི་དཔུང་པ་གཡོན་པ་བརྟོལ་ཟིན་ལ། བསྡིགས་ཁུང་སྤྲོད་དུས་ཁོའི་
དཔུང་པ་འདི་མདུན་དུ་བརྐྱངས་ཏེ་མེ་མདའ་བསྐྱོར་ཡོད་པས་རེད། མདེའུ་གཞན་དེ་ཁོའི་
བྲང་ཁར་ཕོག་སྟེ་ལྭ་བར་ཁུང་བུ་བརྟོལ་ཟིན། འོན་ཀྱང་སྟབས་ལེགས་པ་ཞིག་ལ་སྐག་སྒྲ་
དང་བཅས་ཏེ་གློ་གྲིའི་ཐོག་ཏུ་བབས་འདུག་པས་རྨས་སྐྱོན་ཅུང་ཟད་ཙམ་ལས་བྱུང་མེད།
ཨོར་སོའི་ལག་པ་གཡོན་པའི་ཤུགས་ཟད་དེ་བརླ་ངོས་སུ་དཔྱངས་སོང་བ་དང་། མེ་
མདའི་མཆུ་ཡང་སྐད་ཅིག་ཙམ་གྱི་རིང་ལ་ཐུར་དུ་གུག ཡིན་ནའང་ཁོས་དེ་མ་ཐག་ཡར་
བཀྱགས་ནས་ལག་གཡས་གཅིག་པུར་བརྟེན་ཏེ་ཨོར་ལན་ཏུའུ་སིའོ་ལ་མེ་མདས་བརྒྱབ་
སོང་། དང་ཐོག་དགྲ་ཟླའི་མགོ་བོའི་མིག་གི་གོང་རོལ་མཐོང་མོད་ད་ལྟ་རྡོ་རའི་ཕ་རོལ་ཏུ་
ཡལ་བར་གྱུར་ཏེ་ཅི་ཡང་མི་སྣང་། ཨོར་སོ་གཡོན་ཕྱོགས་སུ་འཁོར་ཏེ་དུད་སྨུག་ཁྲོད་ཀྱི་
གསལ་ལ་མི་གསལ་བའི་གྲིབ་གཟུགས་དེའི་ཕྱོགས་སུ་སླར་ཡང་མེ་མདའ་ཐེངས་གཉིས་
པ་དེ་བརྒྱབ་པ་ན། མི་མགོ་དེའང་མི་སྣང་བར་གྱུར། མེ་མདའི་སྒྲ་བསྟུད་མར་ཐེངས་བཞིར་
གྲགས་པ་དང་དེའི་མགྱོགས་ཚད་ནི་ཚོད་དཔག་བྱེད་དཀའ་བ་ཞིག་ཡིན་ཏེ། ཡུན་རིང་
སྦྱོང་བརྡར་བྱས་པའི་དམག་མིས་བསྟུད་མར་མེ་མདའ་རྒྱག་སྐབས་ཀྱང་དེ་འདྲའི་འཚུབ་
པོ་ཞིག་མ་ཡིན། ཨོར་སོས་མེ་མདའ་ཐེངས་གཉིས་པ་དེ་བརྒྱབ་རྗེས་སླར་ཡང་ཡོད་ཚད་
འཇམ་ཅག་གེར་གྱུར། ཁོའི་མེ་མདའི་ཁ་ན་དུ་བ་འཕྱུར་བཞིན་ཡོད་ཅིང་རྡོ་རའི་ཕ་རོལ་
ཏུ་གྲག་འགུལ་ཅི་ཡང་མ་བྱུང་། གལ་སྲིད་ཁོའི་དཔུང་པར་ན་ཟུག་སྐྱེས་པ་མིན་ཚེ། ད་ཅི་
ཁོས་མེ་མདའ་རྒྱག་སའི་མི་གཉིས་མཐོང་བ་ནི་རང་ཉིད་ཀྱིས་བག་ཟོན་བྱས་དྲགས་པས་
མིག་འཁྲུལ་བྱུང་བ་མིན་ནམ་སྙམ་ངེས།
ཨོར་སོས་མེ་མདའ་རྒྱག་ཐེངས་གཉིས་པའང་ཡོད་ངེས་པར་སྙམ་ཞིང་གོམ་པ་འཁྱར་
འཁྱོར་དུ་སྤོས་ཏེ་ནགས་ཁྲོད་ཀྱི་ལྗོན་པ་ཚིག་རོ་ཞིག་གི་ཕག་ཏུ་གབ། ཁོས་འགེབས་སྲུང་
དེ་ལ་བརྟེན་མེ་མདའ་པུས་མོ་གཉིས་ཀྱི་བར་དུ་བཙིར་ཏེ་མགྱོགས་མྱུར་ངང་སླར་ཡང་
མདེའུ་བརྫངས། སྐབས་འདིར་དཔུང་པ་གཡོན་པར་ན་ཟུག་བཟོད་གླགས་མེད་པ་སྐྱེས་ཤིང་
དངོས་པོ་ལྕི་མོ་གང་ཞིག་གིས་མནན་འདུག་པ་དང་འདྲ། ཁོས་དགྲ་ཕྱོགས་སུ་ཅི་ཞིག་བྱུང་
བ་ཤེས་མེད། གལ་སྲིད་ཁོ་གཉིས་བྲོས་པའམ་རྨས་ཟིན་པ་ཡིན་ན་སྒྲ་ག་གེ་མོ་ཞིག་ཐོས་
ངེས་ཡིན་ལ། སྡོང་བོའི་ཡལ་འདབ་ཀྱིས་ཀྱང་གྲག་འགུལ་སློང་བ་ཁོ་ཐག་ཡིན། ཁོ་གཉིས་
ཤི་སོང་བ་ཡིན་ནམ། ཡང་ན་རྡོ་རའི་ཕག་ཏུ་གོ་སྐབས་བཟང་པོ་ཞིག་ལ་བསྒུགས་ཏེ་ཡང
བསྐྱར་ཁོའི་ཕྱོགས་སུ་མེ་མདའ་རྒྱག་འདོད་པ་ཡིན་ནམ། ཁོས་ཁྲུན་ཐག་མ་ཆོད། དེ་དང་
དུས་མཚུངས་སུ་ལུས་ཟུངས་ཟད་པའི་སྣང་བ་ཞིག་ཀྱང་སྐྱེས་པ་ན། པུས་མོ་གཡས་པ་ས་
རུ་བཙུགས་ཤིང་རྨས་ཕོག་པའི་ལག་པ་དེ་པུས་མོ་གཡོན་པའི་སྟེང་དུ་བཞག མེས་ཚིག་
པའི་ཤིང་སྡོང་གི་གཞུང་རྟའི་སྟེང་ན་ཚུར་བརྒྱངས་པའི་ཡལ་ག་དེའི་བར་དུ་མེ་མདའ་སྤྲད།
མཛུབ་མོ་མ་ཤུའི་སྟེང་དུ་བཞག་ཅིང་མིག་གིས་རྡོ་ར་ལ་གཟས་པ་དང་། རྣ་ཡིས་སྒྲ་ཕྲ་མོ་
དག་ལ་གཟབ་ཉན་བྱས། དེ་ལྟར་འགུལ་ཙམ་ཡང་མ་བྱས་པར་སྐར་མ་འགའ་འདས་པ་ནི་
དུས་རབས་གཅིག་འགོར་བ་དང་ཀུན་ནས་མཚུངས། མཐར་ཁོའི་རྒྱབ་ཕྱོགས་ཀྱི་ཐག་རིང་
ནས་འབོད་སྒྲ་ཞིག་མཆེད་འོངས་པ་དང་། ཅང་མ་འགོར་བར་ཁྱི་ཞིག་ལྟོང་ལས་ཤོར་བའི་
མདའ་མོ་བཞིན་དེའུ་འབུར་གྱི་ངོས་ནས་ཐུར་དུ་བརྒྱུགས་འོངས་ཏེ་ཁོའི་གམ་དུ་བསྡད་
ཅིང་མཚམས་ཆད་མེད་པར་མཇུག་མ་གཡུག་གཡུག་བྱས། མ་གཞི་བྷཾ་རུ་སྀ་ཁོ་སྟེ་ཇག་པའི་
སློབ་མའམ་གྲོགས་པོ་དེ་ཡིན་ལ། ཕལ་ཆེར་ཁོའི་བདག་པོ་འབྱོར་ལ་ཉེ་ཞེས་བརྡ་བཏང་བ་
ཡིན་སྲིད། ཨོར་སོས་མི་ལ་བསྒུགས་ཏེ་ད་ལྟ་འདྲ་བའི་འཚུབ་ཆ་འདི་འདྲ་ཞིག་ལངས་མ་
མྱོང་། ཁྱི་དེས་ཆེས་ཉེ་བའི་རྡོ་ར་དེའི་ཕྱོགས་སུ་མགོ་བོ་བསྲིངས་ཏེ་སེམས་ཁྲལ་ཆེན་པོའི་
ངང་སྣོམ་ཙམ་སྣོམ་ཙམ་བྱས་ཤིང་། གློ་བུར་དུ་སྐད་དམའ་མོས་ཟུག་སྐད་ཅིག་བརྒྱབ་སྟེ་རྡོ་
རའི་ཕ་རོལ་ཏུ་མཆོངས། དེ་འཕྲལ་དུ་སླར་ཡང་རྡོ་རའི་ཁ་ལ་ཕྱིར་ལྡིང་ནས་ཨོར་སོ་ལ་ཅེ་
རེར་བལྟས་འདུག་ཅིང་། མིག་མདངས་ལས་སྐྲག་སྣང་གི་ཉམས་ཤིག་ཤར་ཡོད་པ་ཧ་ཅང་
མངོན་གསལ་རེད། དེ་ནས་སླར་ཡང་བར་སྣང་དུ་སྣོམ་ཙམ་བྱས་ལ་ཐེངས་འདིར་ཕྱོགས་
གཞན་དེ་རེད། སླར་ཡང་རྡོ་ར་གཞན་དེའི་ཕ་རོལ་ཏུ་ལྡིང་བ་དང་སྐར་ཆ་གཅིག་ཀྱང་མ་
འགོར་བར་ཕྱིར་རྡོ་རའི་ཁ་ནས་མངོན་བྱུང་ལ། སྔར་དང་འདྲ་བར་སྐྲག་སྣང་དང་སེམས་
ཁྲལ་གྱི་ཉམས་ཤིག་ཤར་ཡོད། དེ་ནས་མཇུག་མ་བརླ་བར་དུ་འཕྱང་སྟེ་ནགས་ཁྲོད་དུ་
འཛུལ་ཞིང་། མིག་གིས་ཨོར་སོ་དང་མི་འབྲལ་བར་གསེག་འགྲོས་ཀྱིས་བར་ཐག་རིང་ཙམ་
དུ་ཕྱིན་རྗེས། བྱ་འཕུར་བ་ལྟར་དེའུ་འབུར་གྱི་ངོས་སུ་གྱེན་ལ་བརྒྱུགས་པ་དང་ཧ་ལམ་མར་
འབབ་པ་ལྟར་ཤིན་ཏུ་མགྱོགས། ཁྱི་དེས་མི་ཞིག་ལ་གཟས་ཏེ་བརྒྱུགས་པ་དང་། བགྲོད་ལམ་
ཤིན་ཏུ་གཟར་ནའང་མི་དེ་མཆོང་རྒྱུག་བྱས་ནས་ཐུར་ལ་འབབ་ཀྱིན་ཡོད།
“བྷཾ་རན་དོ། མྱུར་དུ་ང་སྐྱོབ་པར་ཤོག” ཨོར་སོས་ཚོད་དཔག་བྱས་ཏེ་ཕ་རོལ་པོས་
ཐོས་ཐུབ་སྙམ་པའི་སྐབས་སུ་སྐད་གསང་མཐོན་པོས་དེ་ལྟར་བོས།
“ཝེ། ཨོར་སཾ·ཨན་ཏོན། ཁྱོད་ལ་རྨས་ཕོག་སོང་ངམ།” བྷཾ་རན་དོ་ལཱ་སིའོ་དབུགས་
ཧལ་ཧལ་དུ་བརྒྱུགས་ཡོང་ནས་འདི་ལྟར་བཤད། “ལུས་པོར་ཕོག་པ་རེད་དམ་རྐང་ལག་ལ་
ཕོག་པ་རེད......”
“དཔུང་པའི་སྟེང་དུ།”།
“དཔུང་པ་ཡིན་ནམ། དེས་ན་སྐྱོན་མི་འདུག ཕ་རོལ་པོར་ཕོག་སོང་ངམ།”
“ངས་བསམ་ན་ཕོག་ཡོད་པ་འདྲ།”
བྷཾ་རན་དོ་ལཱ་སིའོ་ཁོའི་ཁྱིའི་རྗེས་སུ་འབྲངས་ནས་ཐག་ཉེ་ས་དེར་སོང་བ་དང་། ལུས་
སྟོད་བསྒུར་ཏེ་རྡོ་རའི་ཕ་རོལ་ཏུ་ལྟ་ཙམ་བྱས་རྗེས་ཞྭ་མོ་ཕུད་ནས་འདི་སྐད་སྨྲས། “སྐུ་ངོ་
ཨོར་ལན་ཏུའུ་སིའོ་གཟིམ་འཇགས་གནང་བར་ཞུ།”
དེ་ནས་ཨོར་སོའི་ཕྱོགས་སུ་འཁོར་ཏེ་མ་ཡིན་ཡིན་མདོག་གིས་གུས་འདུད་ཅིག་ཞུས་
ཏེ “འདི་ནི་ད་གཟོད་གར་ཕྱིན་དེར་བསྟུན་ཞེས་པ་དེ་རེད” ཅེས་བཤད།
“ཁོ་ད་དུང་གསོན་ཡོད་དམ།” ཨོར་སོས་དེ་ལྟར་དྲིས་ཤིང་དབུགས་འབྱིན་རྔུབ་ཀྱང་
དཀའ་བའི་སྣང་བ་ཞིག་བྱུང་།
“འོ།ཁོས་དེ་ལ་སེམས་ཁྲལ་བྱེད་མི་དགོས། ཁྱོད་ཀྱི་མེ་མདའ་ཁོའི་མིག་ནང་དུ་ཕོག་
འདུག་པས་སེམས་ཁྲལ་བྱེད་ལོང་ཡང་མི་འདུག འཕགས་མ་མཱ་རི་ཡ་མཁྱེན། བུ་ག་ཆེ་བ་
ལ། དཀོན་མཆོག་མཁྱེན། མེ་མདའ་ངར་བ་རེད། དངོས་གནས་མཆུ་སྦུབས་ཆེན་པོ་ཞིག་
འདུག ཀླད་ཞོ་ཡང་གཏོར་ཐུབ་ངེས། ཨོར་སཾ·ཨན་ཏོན། མེ་མདའི་སྒྲ་ཐོག་མ་དེ་གཉིས་
སྐག་སྐག་ཅེས་གྲག་མ་ཐག ངའི་སེམས་སུ་འགྲིག་མ་སོང་། ཁོ་ཚོས་ལྡིང་དཔོན་ལྐོག་
གསོད་བྱས་སོང་སྙམ་པ་དང་། དེར་མཐུད་སླར་ཡང་པཱང་པཱང་ཞེས་པའི་སྒྲ་ཐོས་པ་ན། ངས་
འགྲིག་སོང་། དབྱིན་ཇིའི་མེ་མདས་ཁ་གྲགས་བྱུང་། ཁོས་རྒོལ་ལན་སྤྲད་སོང་སྙམ .... ཝེ
བྷཾ་རུ་སྀ་ཁོ། ཁྱོད་ཀྱིས་ང་ལ་ཅི་ཞིག་བྱོས་ཟེར་བ་ཡིན།”
ཁྱིས་ཁོ་རང་གནས་གཞན་དེར་ཁྲིད། “བུ་རྒོད་རེད་ཨང་།” བྷཾ་རན་དོ་ལཱ་སིའོ་ཡི་
ངག་ནས་བྲེད་སྐད་ཤོར་ཏེ་འདི་ལྟར་སྨྲས། “མདའ་གཉིས་ཀ་ཕོག་སྟེ་འཕྲོ་བརླག་བཏང་མི་
འདུག དངོས་གནས་ངར་བ་རེད། ཕར་བལྟས་ན་མེ་རྫས་ཀྱི་རིན་གོང་རྩ་ཆེན་ཡིན་པ་ཁོ་
ཐག་རེད།དེ་བས་ཁྱོད་ཀྱིས་འདི་ལྟར་གྲོན་ཆུང་བྱས་པ་ཡིན་སྲིད།”
“ཁྱོད་ཀྱིས་ཅི་ཞིག་མཐོང་སོང་། དཀོན་མཆོག་གི་ཁ་ངོར་ལྟོས་ལ་མྱུར་མོར་
ཤོད་དང་།”
“ཝེ། ང་ཡི་ལྡིང་དཔོན་ལགས། ཀུ་རེ་མ་རྩེ། ཁྱོད་ཀྱིས་རང་ཉིད་ཀྱི་རྔོན་ཤ་ས་རུ་
གཡུགས་ཏེ་མི་གཞན་ལ་ལེན་དུ་འཇུག་འདོད་པ་རེད…………… དེ་རིང་མི་ཞིག་གི་ཟ་མ་ཟོས་
རྗེས་ཀྱི་མངར་ཟས་ཧ་ཅང་ཞིམ་ངེས་ལ། མི་དེ་ནི་ཏག་ཏག་ཁྲིམས་རྩོད་པ་བྷ་རི་སི་ཎི་རེད།
ཁྱོད་ལ་ཤ་གསར་པ་དགོས་སམ། འདི་ན་མང་པོ་འདུག འོན་ཀྱང་སུ་ཞིག་གིས་མུ་མཐུད་
དུ་ཁོ་ཚང་གི་དུ་བ་གསོའམ།”
“ཅི་རེད། ཝིན་སེན་ཐེ་ལོ་ཡང་ཤི་ཟིན་ནམ།”
“དངོས་གནས་ཤི་ཟིན། དཀོན་མཆོག་གིས་ངེད་ཅག་ལ་མགོན་སྐྱབས་གནང་སྟེ།
ཁྱོད་ཀྱིས་ཁོ་གཉིས་ལ་སྡུག་བསྔལ་མྱོང་དུ་མ་བཅུག་པ་ནི་བཟང་བ་ལ། ཚུར་ཤོག་ལ་ཝིན་
སེན་ཐེ་ལོར་ལྟོས་དང་། པུས་མོ་ས་རུ་བཙུགས་ཏེ་མགོ་བོ་རྡོ་རར་བརྟེན་འདུག་པའི་བཟོ་ལྟ་
ནི་གཉིད་དུ་ཡུར་བ་དང་འདྲ-‘‘‘‘‘དངོས་གནས ་‘སྙིང་རྗེ་བའི་མི་འདི་གཉིད་ནས་ཤི་བ་
རེད་ཅེས་བཤད་ཀྱང་ཆོག”
ཨོར་སོ་ལ་ཞེ་མེར་བའི་ཚོར་བ་ཞིག་སྐྱེས་ཤིང་མགོ་བོ་ཕར་འཁོར་ཏེ “ཁྱོད་ཀྱིས་ཁོ་
རང་ཤི་ཟིན་པར་གཏན་ཁེལ་བྱེད་ཐུབ་བམ” ཞེས་དྲིས།
“ཁྱོད་ནི་སམ་ཕི་ཡེ་རོ·ཁོར་སོ(Sampiero Corso)དང་འདྲ་འདུག ནམ་ཡང་མེ་
མདའ་ཐེངས་གཅིག་ལ་མ་གཏོགས་མི་རྒྱུག ཁྱོད་ཀྱིས་མཐོང་སོང་ངམ། ལྟོས་དང་…………
བྲང་ཁའི་གཡོན་ཕྱོགས་སུ་ཕོག་འདུག ཝ་ཐེར་ལོའི་དམག་འཁྲུག་གི་སྐབས་སུ་ཝིན་
སི་ལེའོ་ནེ(Vincileone)ལ་ཕོག་ཚུལ་དང་གཅིག་པ་རེད། མདེའུ་འདི་སྙིང་དང་བར་
ཐག་ཤིན་ཏུ་ཉེ་བ་ངས་ཁག་ཐེག་བྱེད་ཐུབ། རྒྱག་ཐེངས་གཉིས་ཀྱིས་མི་གཉིས་བསད་པ་
རེད......ཨེ། རྗེས་ཕྱོགས་ངས་མེ་མདའ་རྒྱག་པའི་སྐོར་གླེང་རྒྱུ་ཡང་ངོ་གནོང་བ་ཞིག་
རེད། བསྟུད་མར་ཐེངས་གཉིས་བརྒྱབ་སྟེ་སྤུན་གཉིས་ཀ་བཀུམ་ཟིན ……… གལ་སྲིད་ཐེངས་
གསུམ་ལ་བརྒྱབ་ཚེ་རྒན་པོ་དེའི་སྲོག་ཀྱང་འཕྲོག་པར་བྱ་ངེས...……གལ་སྲིད་སླར་ཡང་
མེ་མདའི་འཁྲུག་འཛིང་ཞིག་ཡོད་ཚེ་ལྟད་མོ་འདི་ལས་ཀྱང་ཡག་སྲིད…………མེ་མདའི་རྩལ་
བཟང་བ་ལ་ཨང་། ཨོར་སཾ ཨན་ཏོན ………ང་ལྟ་བུའི་ཕོ་རྒོད་འདི་འདྲ་ཞིག་གིས་ཀྱང་ཉེན་
རྟོག་པར་མེ་མདས་རྒྱག་སྐབས་བསྟུད་མར་ཕོག་པ་གཅིག་ཀྱང་མེད།”
ཇག་པ་དེས་སྐད་ཆ་བཤད་ཞོར་དུ་ཨོར་སོའི་དཔུང་པར་ཞིབ་ལྟ་ཞིག་བྱས་རྗེས་གློ་གྲི་
བླངས་ཏེ་ལྭ་བའི་ཕུ་རུང་གཤགས།
“སྐྱོན་མི་འདུག” ཁོ་ན་རེ། “འོན་ཏེ། སྟོད་གོས་འདིས་སྲས་མོ་ཀོ་ལོམ་པཱར་ལས་
ཀ་མང་པོ་ཞིག་སྤྲད་འདུག…………… ཡ(འདི་ཅི་རེད། བྲང་ཁ་ན་རལ་འདུག་པ་ཅི་རེད…………
ནང་དུ་ཅི་ཡང་སོང་མེད་དམ། ཡོད་ཀྱི་མ་རེད།དེ་མིན་ཁྱོད་རང་འདི་འདྲའི་རྣམ་རིག་བཀྲ་
བ་ཞིག་ག་ལ་ཡིན། ཨེ། ཁྱོད་ཀྱིས་སོར་མོ་རྣམས་འགུལ་བར་ཚོད་ལྟ་ཞིག་བྱོས་དང.…………
ངས་ཁྱོད་ཀྱི་མཛུབ་ཆུང་ལ་སོ་འདེབས་དུས་ཚོར་བ་ཡོད་དམ ……ཚོར་བ་དྲག་པོ་མེད་པ་
ཨེ་རེད། དེ་ཡིན་ཡང་སྐྱོན་མེད། ངས་ཁྱོད་ཀྱི་ལག་རས་དང་སྐེ་དཀྲིས་གཉིས་དགྲོལ་བར་
བྱ...……-ཁྱོད་ཀྱི་སྟོད་གོས་བརླགས་ཟིན ………… ཁྱོད་ཀྱིས་འདི་འདྲའི་འཕྱོར་ཉམས་བཏོད་
དོན་ཅི་ཡིན། གཉེན་སྟོན་ལ་ཞུགས་རྒྱུ་ཡིན་ནམ ……“རྒུན་ཆང་ཁམ་འགའ་འཐུངས་
དང …………ཁྱོད་ཀྱིས་ཀ་པེད་མི་འཁྱེར་དོན་ཅི་ཡིན། ཁོར་སི་ཁཱའི་མི་ཞིག་ཡིན་ཕྱིན་ཕྱི་ལ་
འགྲོ་ན་ཀ་པེད་མི་འཁྱེར་མཁན་ཞིག་ཡོད་དམ།” ཅུང་ཙམ་འགོར་རྗེས། ཁོས་རྨ་ཁ་གཅུད་
མཚམས་བཞག་སྟེ་སླར་ཡང་བྲེད་སྐད་ཤོར་ཏེ་འདི་ལྟར་སྨྲས། “བསྟུད་མར་ཕོག་པ་རེད།
སྤུན་གཉིས་ཀ་ཐད་ཀར་རྨེག་མེད་དུ་བཏང་བ་རེད ………… ཆོས་དཔོན་གྱིས་ཐོས་ཚེ་དགའ་
ནས་གད་མོ་ཤོར་སྲིད…………བསྟུད་མར་ཕོག་པ་རེད། ཆི་ལི་ཎ་ལྟས་ངན་མ་དེ་ད་ནི་གཞི་
ནས་སླེབས་བྱུང་།”
ཨོར་སོས་ལན་ཅི་ཡང་མ་བཏབ། ངོ་གདོང་སྐྱ་བོར་གྱུར་ཏེ་བེམ་པོ་ཞིག་དང་འདྲ་ཞིང་
ལུས་པོ་འདར་ཤིག་ཤིག་བྱེད།
“ཆི་ལི་ཎ།” བྷཾ་རན་དོ་ལཱ་སིའོ་ཡིས་སྐད་གསང་མཐོན་པོས་འདི་སྐད་སྨྲས། “རྡོ་
རའི་ཕ་རོལ་དེར་ལྟོས་དང་། ཅི་འདྲ་རེད།”
བྱིས་པ་དེས་རྐང་ལག་བཞི་ཀ་སྤྱད་ནས་རྡོ་རའི་ཁ་ལ་འགོས་པ་དང་། ཨོར་ལན་ཏུའུ་
སིའོ་ཡི་བེམ་པོ་མཐོང་མ་ཐག་རྒྱ་གྲམ་འབྲི་བའི་བཟོ་ལྟ་ཞིག་བསྟན།
“དེ་ཅི་ཡང་མ་རེད།” ཇག་པ་དེས་མུ་མཐུད་དུ་འདི་ལྟར་བཤད། “ཕ་གིའི་དེ་ལ་
ལྟོས་དང་།”
བྱིས་པ་དེས་སླར་ཡང་རྒྱ་གྲམ་འབྲི་བའི་བཟོ་ལྟ་ཞིག་བསྟན།
“ཁུ་བོ། ཁྱོད་ཀྱིས་བསྒྲུབས་པ་ཡིན་ནམ།” མོས་འཚེར་སྣང་གི་ངང་ནས་དེ་སྐད་དྲིས།
“ང་། ང་རྒས་ཟིན་པས་ཅི་ཡང་མི་ནུས་པར་གྱུར་པ་མིན་ནམ། ཆི་ལི་ཎ། དེ་ནི་སྐུ་
ཞབས་འདིའི་མཛད་རྗེས་རེད། མྱུར་དུ་ཁོ་ལ་རྟེན་འབྲེལ་ཞུས་དང་།"
“སྲས་མོས་ཤེས་ཚེ་ཡིད་སེམས་དགའ་སྤྲོས་ཁེངས་པ་ཁོ་ཐག་ཡིན།” ཆི་ལི་ཎ་
ན་རེ། “འོན་ཀྱང་མོས་ཁྱོད་ལ་རྨས་ཕོག་ཡོད་པ་ཤེས་ཚེ་སེམས་སྡུག་བྱེད་ངེས། ཨོར་
སྀ·ཨན་ཏོན།”
“ཝེ། ཨོར་སཾ•ཨན་ཏོན།” ཇག་པ་དེས་རྨ་ཁ་རས་ཀྱིས་གཅུད་ཚར་རྗེས་འདི་ལྟར་
བཤད། “ཆི་ལི་ཎས་ཁྱོད་ཀྱི་རྟ་བཟུང་སྟེ་ཕྱིར་སླེབས་བྱུང་། རྟ་ལ་ཞོན་དང་། ད་ནི་ང་དང་
ལྷན་དུ་ནགས་ཚལ་སྀ་ཐ་ཟོ་ན(Stazzona)རུ་འགྲོ། དེ་རུ་ཁྱོད་རང་སུ་ཞིག་གིས་ཀྱང་རྙེད་
མི་ཐུབ། ང་ཚོས་ཁྱོད་ལ་སྨན་བཅོས་བྱ་ཆོག ཁྱོད་རང་ཡེ་ཤུའི་འཁྲུངས་སྟོན་མེས་པོའི་རྒྱ་
གྲམ་ཡོད་ས་དེར་སླེབས་སྐབས་རྟ་ལས་བབས་ཏེ་རྟ་ཆི་ལི་ཎར་སྤྲོད། མོ་སོང་སྟེ་སྲས་མོར་
བརྡ་གཏོང་ངེས། ལམ་བར་དུ་ཁྱོད་ལ་བྱ་བ་ཅི་ཞིག་ཡོད་ནའང་མོ་ལ་བསྒྲུབ་ཏུ་ཆུགས། ཨོར་
སཾ•ཨན་ཏོན། ཁྱོད་ཀྱིས་མོ་ལ་སྦ་གསང་མེད་པར་ཁ་བརྡ་བྱེད་ཆོག་སྟེ། མོ་རང་ཤ་ཉོག་རུས་
ཉོག་ཏུ་བཏང་ནའང་གྲོགས་པོ་གཡོ་འཚོང་བྱེད་མི་སྲིད།”
དེ་ནས་ཁོས་སླར་ཡང་བྱམས་བརྩེའི་ངང་ནས་བྱིས་པ་དེར་འདི་ལྟར་སྨྲས། “སོང་།
ལྟས་ངན་མ། ཁྱོད་རང་ཆོས་སྒོ་ནས་ཕུད་དེ་མི་ཀུན་གྱིས་དམོད་མོ་བྱ་བར་སྨོན། སྐྱག་
ཕྲུག་མ།”
ནགས་ཁྲོད་ཀྱི་ཇག་པ་དཔའ་བོ་གཞན་རྣམས་དང་འདྲ་བར་བྷཾ་རན་དོ་ལཱ་སིའོ་ཡིས་
ཀྱང་རྨོངས་དད་བྱེད་པ་ཡིན་ལ། བྱིས་པར་བསྟོད་བསྔགས་བྱེད་པའམ་ཁ་གཡང་བོས་
ཚེ་དེ་ལས་ལྡོག་སྟེ་ཆག་སྒོ་འབྱུང་བར་འདོད་ཡོད། དེའི་རྒྱུ་མཚན་ནི་ཁོ་ཚོས་མིའི་
ལས་དབང་ལ་ལྷ་ཡིས་ཁ་ལོ་སྒྱུར་བར་ངོས་འཛིན་བྱེད་པ་དང་། ལྷ་ལ་གོམས་གཤིས་
ངན་པ་ཞིག་ཡོད་པ་ནི་མི་རྣམས་ཀྱི་འདོད་བློ་དང་ལྡོག་སྟེ་བསྒྲུབས་པ་ཡིན་པར་འདོད་ཡོད་
པས་རེད།
“ཁྱོད་ཀྱིས་ང་གང་དུ་སོང་ཟེར་བ་ཡིན།” ཨོར་སོའི་གདོང་ལ་ཉོབ་མདངས་ཤིག་
མངོན་ནས་དེ་སྐད་དྲིས།
“རེད་དེ། ཁྱོད་ཀྱིས་བཙོན་ཁང་དང་ནགས་ཚལ་གཉིས་ལས་གདམ་གསེས་བྱེད་
ཆོག འོན་ཀྱང་ཏེལ་ལ“རེབ་བྷི་ཡ་ཚང་གི་མི་གཏན་ནས་བཙོན་ཁང་དུ་འགྲོ་མྱོང་མེད། དེ་
བས་ནགས་ཚལ་དུ་འགྲོ།ཨོར་སཾ•ཨན་ཏོན།”
“དེ་ལྟར་བགྱིས་ཚེ་ངའི་རེ་བ་སྟོང་ཟད་དུ་གྱུར་པ་རེད།” རྨས་ཟིན་པའི་མི་དེས་
སྡུག་བསྔལ་གྱི་ངང་ནས་དེ་སྐད་སྨྲས།
“ཁྱོད་ཀྱི་རེ་བ་ཨེ། ཆོག་པར་གྱིས། མདེའུ་གཉིས་ཀྱིས་མི་གཉིས་བཀུམ་པར་བྱས་
རྗེས་ད་རུང་མཇུག་འབྲས་ཡག་པོ་ཞིག་ལ་རེ་བ་ཡིན་ནམ ………ཡ། ཁོ་གཉིས་ཀྱི་མེ་
མདས་ཁྱོད་ལ་ཇི་ལྟར་ཕོག་པ་རེད། སྐྱག་ཕྲུག་དེ་གཉིས་བྱི་ལ་ཞིག་དང་འདྲ་བར་འཆི་
བ་དཀའ།”
“ཐོག་མར་ཁོ་གཉིས་ཀས་མེ་མདས་བརྒྱབ་པ་རེད།” ཨོར་སོས་དེ་སྐད་སྨྲས།
“རེད། ངས་བརྗེད་འདུག ……….སྐག སྐག པཱང་། པཱང...... ལག་པ་གཅིག་གིས་
མེ་མདའ་ཐེངས་གཉིས་ལ་བརྒྱབ------གལ་སྲིད་འདི་ལས་ཀྱང་མཆོག་ཅིག་ཡོད་ཚེ་ང་
རང་ལྕེབས་ཐུབ། བཟང་གི ད་ནི་ཁྱོད་རང་རྟ་ལ་ཞོན་ཟིན ……མ་ཕེབས་སྔོན་ལ་རང་གི་
མཛད་རྗེས་ལ་ཐེངས་གཅིག་ལྟོས་དང་། གཞན་ལ་ཞལ་གྱེས་མ་ཞུས་པར་ཕེབས་ན་གུས་
མེད་བྱས་པ་མ་རེད་དམ།”
ཨོར་སོས་རྟ་ལ་ཡོབ་བརྡུངས་ཤིག་བྱས་ཏེ་ལམ་དུ་ཆས་པ་ཡིན་ལ། ཁོས་གཞན་གྱིས་
ཇི་ལྟར་བསྐུལ་ཡང་ད་ཅི་རང་ཉིད་ཀྱིས་བསད་པའི་ལས་ངན་དེ་གཉིས་ལ་ལྟ་འདོད་ཡེ་
ནས་མ་བྱུང་།
“ཝེ། ཨོར་སཾ·ཨན་ཏོན།” ཇག་པས་རྟའི་སྲབ་མདའ་ནས་བཟུང་སྟེ་འདི་ལྟར་
བཤད། “ངས་ཁྱོད་ལ་སྦ་གསང་མེད་པར་སྐད་ཆ་འགའ་སྨྲས་ན་ཆོག་གམ། རེད། ཁྱོད་རང་
ཁོང་ཁྲོ་མ་ལངས། ཉམ་ང་བའི་གཞོན་ནུ་འདི་གཉིས་ཀྱང་དངོས་གནས་སྙིང་རྗེ་བ་ལ …
ཁྱེད་ཀྱིས་བཟོད་སྒོམ་གནང་རོགས …………དེ་འདྲའི་རྫིག་པོ ………དེ་འདྲའི་སྟོབས་དང་ལྡན་
པ………དེ་འདྲའི་ལོ་ན་གཞོན་པ…………ང་དང་ཨོར་ལན་ཏུའུ་སིའོ་གཉིས་ཐེངས་འགར་
རྔོན་བྱེད་པར་འགྲོ་མྱོང ……ཉིན་བཞིའི་སྔོན་ལ་ཁོས་ད་དུང་ང་ལ་སི་གྷར་ཐ་མག་སྒམ་
གཅིག་བྱིན་པ་རེད…………ཝིན་སེན་ཐེ་ལོ་ཡང་རྩེ་དགའ་ཅན་གྱི་གཞོན་ནུ་སྣང་སྐྱིད་ཅིག་
ཡིན ……………སྐད་ཆ་དྲང་མོར་བཤད་ན། ཁྱོད་ཀྱིས་བསྒྲུབ་འོས་པ་ཞིག་བསྒྲུབས་པ་རེད ……………
ཡང་གཅིག་བཤད་ན། མེ་མདའི་རྒྱག་རྩལ་ཕུལ་དུ་བྱུང་བས་ཕངས་སེམས་སྐྱེ་མི་དགོས་པ་
ཞིག་རེད། འོན་ཀྱང་ང་། ང་ནི་ཁྱོད་ཀྱིས་དགྲ་ཤ་བླངས་པ་དང་འབྲེལ་བ་ཅི་ཡང་མེད………………
ཁྱོད་ཀྱིས་བསྒྲུབས་པ་འགྲིག་འདུག་པ་ངས་ཤེས་ཡོད། དགྲ་བོ་བྱུང་ཚེ་རྨེག་མེད་དུ་བཏང་
ན་འགྲིག འོན་ཏེ། བྷ་རི་སི་ཎི་ཚང་ནི་གནའ་ནས་བརྒྱུད་པའི་ཁྱིམ་རྒྱུད་རྙིང་བ་ཞིག་
ཡིན ………… ད་ནི་བསྟུད་མར་མེ་མདའ་ཐེངས་གཉིས་ལ་བརྒྱབ་སྟེ་མདེའུ་རེས་མི་རེ་བསད་
པས ………རབས་ཆད་པ་རེད། དངོས་གནས་ཡ་ང་བ་ཞིག་རེད་ཨང་།”
བྷཾ་རན་དོ་ལཱ་སིའོ་ཡིས་བྷ་རི་སི་ཎི་ཚང་ལ་མྱ་ངན་བྱེད་ཞོར་བྲེལ་འཚུབ་ངང་ཨོར་སོ་
དང་ཆི་ལི་ཎ། ཁོ་རང་གི་ཁྱི་བྷཾ་རུ་སཾ་ཁོ་བཅས་ཁྲིད་དེ་ནགས་ཚལ་སཾ་ཐ་ཟོ་ནའི་ཕྱོགས་སུ་
ཆས་སོང་།
བཅོ་བརྒྱད།
ཀོ་ལོམ་པཱས་ཨོར་སོ་ལམ་ལ་ཆས་ཏེ་ཡུན་རིང་མ་འགོར་བར་མི་མངགས་ཏེ་ཤེས་
གསལ་ལྟར་ན། བྷ་རི་སི་ཎི་ཚང་གི་སྤུན་གཉིས་ཀ་རི་ལ་སོང་སྟེ་འཇབ་སྒུག་བྱས་ཡོད་པ་
རྟོགས་བྱུང་། དུས་དེ་ནས་བཟུང་མོ་རང་སེམས་ཁྲལ་ཆེན་པོས་སྡོད་མི་བཟོད་པར་གྱུར། མོ་
རང་ཁང་བའི་ནང་དུ་ཡར་འགྲོ་མར་འགྲོ་བྱེད་ཅིང་། གཡོས་ཁང་ནང་ནས་མགྲོན་པོར་གྲ་
སྒྲིག་བྱས་པའི་ཁང་བ་སོགས་སུ་གང་ཞིག་གི་ལས་ལ་བྲེལ་གྱིན་འདུག་མོད། འོན་ཀྱང་དོན་
དག་གང་ཡང་འཁྱོངས་མེད་པར་མ་ཟད། ད་དུང་ཕྱི་ལ་ཡང་ཡང་བལྟས་ཏེ་སྡེ་བའི་ནང་
དུ་རྒྱུན་ལྡན་མ་ཡིན་པའི་སྣང་ཚུལ་རེ་ཡོད་མེད་ལ་བརྟགས། སྔ་དྲོའི་ཆུ་ཚོད་བཅུ་གཅིག་
ཡས་མས་སུ་སྐྱ་མི་སྐོར་ཞིག་ཕི་ཡེ་འྀ་ར་ནེ་ར་ལ་སླེབས་བྱུང་། མ་གཞི་མདའ་དཔོན་དང་
ཁོའི་བུ་མོ། ཁོ་གཉིས་ཀྱི་གཡོག་པོ་དང་ལམ་པ་བཅས་རེད། ཀོ་ལོམ་པཱས་ཁོ་ཚོར་སྣེ་ལེན་
བྱེད་སྐབས་ཀྱི་སྐད་ཆ་ཐོག་མ་ནི “ཁྱེད་ཚོས་ངའི་ཨ་ཇོ་མཐོང་སོང་ངམ” ཞེས་པ་ཡིན་ལ།
དེར་མཐུད་ལམ་པ་ལ་ཁོ་ཚོ་ལམ་གང་ཞིག་བརྒྱུད་ནས་ཡོང་བ་དང་དུས་ནམ་ཞིག་ལ་ལམ་
དུ་ཆས་པ་སོགས་དྲིས། ཀོ་ལོམ་པཱས་ལན་ལ་ཉན་རྗེས་ཨོར་སོ་དང་ཁོ་ཚོ་ལམ་དུ་མ་འཕྲད་
དོན་ཅི་ཡིན་པ་དངོས་གནས་མ་རྟོགས།
“ཁྱེད་ཀྱི་གཅེན་པོ་བྱང་ལམ་བརྒྱུད་དེ་སོང་བ་ཡིན་སྲིད། འོན་ཀྱང་ང་ཚོ་ལྷོ་ལམ་
བརྒྱུད་ནས་ཡོང་བ་ཡིན།” ལམ་པས་དེ་སྐད་སྨྲས།
འོན་ཀྱང་ཀོ་ལོམ་པཱས་མིན་པའི་བརྡ་ལ་མགོ་བོ་འཕྲེད་དུ་གཡུག་ཙམ་བྱས་རྗེས་སླར་
ཡང་ཐེངས་གཅིག་དྲིས། མོ་ནི་ཞུམ་པ་མེད་ལ་སྤོབས་པས་ཁེངས་པ་ཞིག་ཡིན་པས་མི་
གཞན་གྱི་མདུན་སར་གཉོམ་ཆུང་གི་རྣམ་པ་མངོན་འདོད་མེད་མོད། ཡིན་ནའང་སེམས་
ཁྲལ་དེ་འགེབས་ཐབས་བྲལ་བར་གྱུར། མོས་ཇི་ལྟར་འདུམ་འགྲིག་བྱེད་རྩིས་བྱས་ཀྱང་
མཇུག་འབྲས་ནི་དེ་འདྲའི་མི་ལེགས་པ་ཞིག་ཡིན་ཚུལ་སོགས་བཤད་པ་ན། མོའི་སེམས་
ཁྲལ་དེས་མདའ་དཔོན་དང་ལྷག་པར་དུ་སྲས་མོ་ལི་ཏི་ཡར་ཤུགས་རྐྱེན་ཐེབས། མོ་རང་
སྡོད་མི་ཚུགས་པར་གྱུར་པ་དང་མི་མངགས་ཏེ་ཕྱོགས་ཀུན་ཏུ་རྩད་གཅོད་བྱ་དགོས་ཟེར།ད་
དུང་མོའི་ཨ་ཕས་མ་བསྐུལ་དང་ལེན་གྱིས་ཡང་བསྐྱར་རྟ་ལ་བཅིབས་ཏེ་ལམ་པ་དང་ལྷན་
དུ་ཨོར་སོ་འཚོལ་བར་འགྲོ་དགོས་ཟེར། མགྲོན་པོའི་སེམས་ཁྲལ་གྱིས་ཀོ་ལོམ་པཱར་བདག་
མོ་ཞིག་གི་འགན་འཁྲི་གང་ཡིན་གསལ་འདེབས་བྱས་པས། མོས་གང་ནུས་ཀྱིས་འཛུམ་
མདངས་བསྟན་ཏེ་མདའ་དཔོན་ལ་གུང་ཚིགས་བཞེས་པར་ནན་སྐུལ་བྱས་པ་དང་། མོའི་
གཅེན་པོ་ཕྱིར་མ་སླེབས་དོན་གསལ་བཤད་བྱ་ཆེད་རྒྱུ་མཚན་ཉི་ཤུར་ལོངས་པ་ཙམ་དྲངས།
འོན་ཀྱང་རྒྱུ་མཚན་རེ་རེས་རྒྱུ་མཚན་སྔོན་མ་དག་མིན་པར་སྒྲུབ་ཀྱིན་ཡོད། མདའ་དཔོན་
གྱིས་ཀྱང་རང་ཉིད་སྐྱེས་པ་ཞིག་ཡིན་པའི་ཆ་ནས། བུད་མེད་རྣམས་ཀྱི་སེམས་བདེ་ལ་
འགོད་རྒྱུ་ནི་འོས་འགན་དུ་འདོད་ཡོད་པས་ཁོ་རང་གི་བསམ་ཚུལ་ལྟར་གསལ་བཤད་བྱས།
“ངས་ཁག་ཐེག་བྱེད་ཕོད།” ཁོ་ན་རེ། “སྐུ་ཞབས་ཏེལ་ལ“རེབ་བྷི་ཡས་ལམ་བར་
དུ་རི་དྭགས་ཤིག་མཐོང་བས་སྡོད་མ་ཚུགས་པ་ཡིན་སྲིད། ང་ཚོས་ཅང་མི་འགོར་བར་ཁོས་
དངོས་ཟོག་ཁལ་དུ་བཀལ་ནས་ཕེབས་ཡོང་བ་མཐོང་ཐུབ།” དེ་ནས་ཁོས་སླར་ཡང་འདི་
སྐད་སྨྲས། “རེད་ཡ། ང་ཚོས་ལམ་བར་དུ་མེ་མདའི་སྒྲ་ཐེངས་བཞི་ལ་ཐོས་བྱུང་། དེ་ལས་
སྒྲ་གཉིས་ནི་ཅིག་ཤོས་གཉིས་ལས་ཆེ་བར་སྣང་། སྐབས་དེར་ངས་བུ་མོར ‘ཏེལ་ལ“རེབ
བྷི་ཡས་རི་དྭགས་རྔོན་གྱིན་ཡོད་པ་གཏན་ཁེལ་བྱ་ཐུབ། སྒྲ་འདི་འདྲའི་ཆེ་བ་ལ། ངའི་མེ་
མདའ་དེ་མ་གཏོགས་གཞན་མེད’ ཅེས་བཤད་པ་ཡིན།”
ཀོ་ལོམ་པཱའི་བཞིན་མདངས་དེ་མ་ཐག་སྐྱ་བོར་གྱུར། སྲས་མོ་ལི་ཏི་ཡས་ཐོག་མཐའ་
བར་གསུམ་དུ་མོ་ལ་བརྟགས་ནས་ཡོད་པས། སྐབས་འདིར་མདའ་དཔོན་གྱི་ཚོད་དཔག་
དེས་མོ་ལ་སེམས་ཁྲལ་བཟོས་སོང་བ་ལམ་སང་རྟོགས། ཀོ་ལོམ་པཱ་ཡུད་ཙམ་ལ་ཁུ་སིམ་
མེར་བསྡད་པ་དང་། དེ་ནས་གློ་བུར་དུ་མེ་མདའི་སྒྲ་དེ་གཉིས་ནི་སྒྲ་གཞན་གཉིས་ལས་
སྔའམ་འཕྱི་བར་དྲིས་བྱུང་། འོན་ཀྱང་མདའ་དཔོན་དང་ཁོའི་བུ་མོ། ལམ་པ་སོགས་སུས་
ཀྱང་གལ་ཆེ་ཤོས་ཀྱི་གནད་འདི་ལ་དོ་སྣང་བྱས་མེད་དོ། །
ཆུ་ཚོད་དང་པོར་སླེབས་ལ་ཉེ། ཀོ་ལོམ་པཱས་རྩད་གཅོད་བྱེད་པར་མངགས་པའི་མི་
དེ་ད་དུང་ཕྱིར་མ་འབྱོར། མོ་རང་འུ་ཐུག་སྟེ་སྤོབས་པ་ཆེར་བསྐྱེད་ཀྱིས་མགྲོན་པོར་བཟའ
བཏུང་རོལ་ཏུ་བཅུག་མོད། ཡིན་ནའང་མདའ་དཔོན་མ་གཏོགས་སུ་ལའང་ཟས་ཀྱི་ཡི་ག་
མེད། ཀོ་ལོམ་པཱས་ཐང་ཆེན་དུ་གྲག་འགུལ་ཅུང་ཟད་རེ་བྱུང་ཚེ་འཕྲལ་མར་སྒེའུ་ཁུང་གི་
འཁྲིས་སུ་བཅར་ཏེ་ལྟ་བ་དང་། དེ་ནས་བློ་ཕམ་དང་ཡི་ཆད་ཀྱི་ཉམས་ཀྱིས་ཕྱིར་རང་གནས་
སུ་སོང་སྟེ་སྡོད་པ་ཡིན་ལ། མོས་ད་དུང་བཙན་ཚུགས་ཀྱིས་སྙིང་རུས་བསྐྱེད་ནས་འགྲུལ་
པ་རྣམས་ལ་ངོ་ལེན་བྱེད་པ་དང་། ཕན་ཚུན་ལ་སྙིང་པོ་ཅི་ཡང་མེད་པའི་ལབ་གླེང་རེ་བྱེད་
མོད་སུས་ཀྱང་གཏམ་མང་དུ་མི་སྨྲ་བར་མ་ཟད། བར་བར་དུ་ཁུ་སིམ་མེར་འདུག་དགོས་
པའི་སྣང་ཚུལ་རྟག་ཏུ་བྱུང་བ་རེད།
གློ་བུར་དུ་ཁོ་ཚོས་བང་གིས་བརྒྱུགས་ཡོང་བའི་རྟ་ཕོའི་རྨིག་སྒྲ་ཞིག་ཐོས་བྱུང་། ཀོ་
ལོམ་པཱ་ཏོག་སེ་ཡར་ལངས་ཏེ་འདི་ལྟར་སྨྲས། “ཨཱ། ད་ནི་ཨ་ཇོ་སླེབས་བྱུང་བ་ཁོ་ཐག་
རེད།” འོན་ཀྱང་ཨོར་སོའི་རྟ་ལ་ཞོན་མཁན་ཆི་ལི་ཎ་ཡིན་པ་མཐོང་མ་ཐག་མོས་སྡུག་
བསྔལ་ཆེན་པོས་འོ་དོད་འབོད་བཞིན་ངག་ནས་འདི་སྐད་ཤོར། “ངའི་ཨ་ཇོ་ཤི་བ་རེད།”
སྐད་ཆ་དེ་ཐོས་མ་ཐག་མདའ་དཔོན་གྱི་ལག་ནས་ཕོར་བའང་ས་ལ་ལྷུང་བ་དང་། སྲས་
མོ་ནེ་ཝིའོ་ཡི་ངག་ནས་སྡུག་སྐད་ཤོར་ཞིང་མི་ཐམས་ཅད་སྒོ་ཆེན་གྱི་ཕྱོགས་སུ་བརྒྱུགས།
ཆི་ལི་ཎ་ས་ལ་མ་བབས་གོང་ཀོ་ལོམ་པཱས་མོ་རང་བྱ་སྤུ་ཞིག་དང་འདྲ་བར་རྟའི་གོང་ནས་
བླངས་ཏེ་དམ་དུ་བསྡམས་པ་ན་ཧ་ལམ་དབུགས་ཀྱང་ལེན་དཀའ་བར་གྱུར། བྱིས་པ་དེས་
མོའི་ཡ་ང་བའི་རྣམ་འགྱུར་མཐོང་མ་ཐག་ཅི་ཞིག་ཡིན་པ་ལམ་སང་རྟོགས་སོང་། དེ་བས་
མོའི་ཁ་ནས་ཐོག་མར་ཐོན་པའི་སྐད་ཆ་ནི《ཨོ་སེ་ལོ》(Othello)ཡི་ནང་གླུ་གཞས་མཉམ་
ལེན་བྱེད་པ་དེའི་ཚིག་རྐང་དང་པོ་སྟེ། ཁོ་རང་གསོན་འདུག་ཅེས་པ་དེ་རེད། ཀོ་ལོམ་པཱས་
ལག་པ་གློད་མ་ཐག་ཆི་ལི་ཎ་ལྡེམ་མྱུར་ཅན་གྱི་བྱི་ལ་ཞིག་དང་འདྲ་བར་ས་ལ་བབས་བྱུང་།
“འོ་ན་ཁོ་གཉིས་
ཆི་ལི་ཎས་གོང་མཛུབ་དང་དཀྱིལ་མཛུབ་ཀྱིས་རྒྱ་གྲམ་གྱི་བཟོ་ལྟ་ཞིག་བསྟན་པ་ན།
ཀོ་ལོམ་པཱའི་སྐྱ་བོར་གྱུར་པའི་ངོ་གདོང་ལ་དེ་མུར་དམར་ཤ་ཆགས། མོས་མེ་ལྟར་འབར་
བའི་མིག་མདངས་ཀྱིས་བྷ་རི་སི་ཎི་ཚང་ལ་ཐེངས་གཅིག་བལྟས་རྗེས། འཛུམ་མདངས་ཤིག་
ཕྱུང་སྟེ་མགྲོན་པོ་རྣམས་ལ་འདི་སྐད་སྨྲས། “ང་ཚོ་ཕྱིར་ཁོ་ཧྥེ་འཐུང་དུ་འགྲོ།”
ཇག་པས་མངགས་པའི་ཕོ་ཉ་ཆུང་ཆུང་འདིའི་སྐད་ཆ་ཧ་ཅང་མང་བར་སྣང་སྟེ། མོའི་
ཡུལ་སྐད་དེ་ཐོག་མར་ཀོ་ལོམ་པཱས་རེ་རེ་བཞིན་དབྱི་ཐ་ལིའི་སྐད་དུ་བསྒྱུར་བ་དང་། དེ་
ནས་སྲས་མོ་ནེ་ཝིའོ་ཡིས་དབྱིན་སྐད་དུ་བསྒྱུར། མདའ་དཔོན་གྱིས་རྣ་ཡིས་ཉན་ཞོར་དུ་ཁ་
ནས་སྡིགས་མོ་བྱེད་པ་དང་། སྲས་མོ་ལི་ཏི་ཡས་ཉན་ཞོར་དུ་དངན་པ་འཐེན་བཞིན་ཡོད།
འོན་ཀྱང་ཀོ་ལོམ་པཱས་ལག་གི་ཕོར་རས་ཤུགས་ཀྱིས་གཅུ་བ་ལས་ཉམས་འགྱུར་ཅི་ཡང་
མི་མངོན་ལ། ཕོར་རས་ནི་གཅུས་ཏེ་རལ་བར་གྱུར་འདུག མོས་ཐེངས་ལྔ་དྲུག་ཙམ་ལ་
བྱིས་པ་དེའི་ཚིག་མཚམས་བཅད་དེ། “བྷཾ་རན་དོ་ལཱ་སིའོ་ཡིས་སྲོག་ཉེན་ཅི་ཡང་མི་འདུག
དེ་འདྲའི་རྨས་མ་ཁོས་མང་དུ་མཐོང་མྱོང་ཟེར” ཞེས་པ་དེ་བསྐྱར་ཟློས་བྱེད་དུ་བཅུག
མཐར་ཆི་ལི་ཎས་ཡར་ཞུ་བྱས་པ་ལྟར་ན། ཨོར་སོ་ལ་ཡི་གེ་འབྲི་བྱེད་ཀྱི་ཤོག་བུ་ཤིན་ཏུ་མཁོ་
འདུག་པ་དང་། ཁོས་ད་དུང་གཅུང་མོར་འགན་དཀྲིས་ཏེ་ཕལ་ཆེར་ཁྱིམ་དུ་སླེབས་ཡོད་
པའི་སྲས་མོ་དེར་ཁོའི་འཕྲིན་ཡིག་མ་འབྱོར་སྔོན་ལ་ཁ་མི་གྱེས་རོགས་ཞེས་ནན་ཞུ་བྱེད་
དགོས་ཚུལ་སྨྲས་ཡོད། ཆི་ལི་ཎས་འདི་ལྟར་བཤད། “འདི་ནི་ཁོའི་སེམས་ཁྲལ་ཆེ་ཤོས་དེ་
རེད།” མོས་ཁ་སྣོན་གྱི་ཚུལ་དུ་སླར་ཡང་འདི་སྐད་སྨྲས། “ང་རང་ལམ་དུ་ཆས་པ་ན་ཁོས་
ཡང་བསྐྱར་ཕྱིར་བོས་ཏེ་ནན་བཤད་བྱས་པ་རེད། དྲང་མོར་བཤད་ན་དེ་ནི་ཐེངས་གསུམ་པ་
རེད།” གཅེན་པོའི་མངགས་བཅོལ་འདི་ཐོས་མ་ཐག་ཀོ་ལོམ་པཱས་གདོང་ལ་འཛུམ་ཞིག་
ལངས་ཏེ་དབྱིན་ཇིའི་བུ་མོ་དེའི་ལག་པ་སྡོམ་ཙམ་བྱས། སྲས་མོ་ལི་ཏི་ཡའི་མིག་ཟུང་ལས་
མཆི་མ་ཁྲོམ་ཁྲོམ་དུ་བཞུར་བ་དང་སྐད་ཆ་དེ་དག་ནི་ཨ་ཕར་ལོ་ཙཱ་བྱེད་པའི་དགོས་པ་མེད་
པར་སྙམ།
“རེད་ཡ། སྙིང་ཉེ་བའི་གྲོགས་མོ། ཁྱེད་རང་བསྡད་ནས་ང་ཚོར་ངེས་པར་དུ་རོགས་
རམ་བྱ་དགོས།” ཀོ་ལོམ་པཱ་སྲས་མོ་ནེ་ཝིའོ་ལ་འཐམས་ནས་སྐད་ཆེན་པོས་དེ་སྐད་སྨྲས།
དེ་ནས་མོས་གོས་སྒྲོམ་གྱི་ཁ་ཕྱེ་ཞིང་ཉལ་ཁེབས་དང་གདན་ཁེབས་རྙིང་པ་མང་པོ་
ཞིག་བླངས་ཏེ་རྨ་རས་སམ་རྨ་དཀྲིས་སུ་དྲས། མོའི་མིག་ཟུང་ཁྲ་ཧྲིག་ཧྲིག་དགའ་སྤྲོའི་རྣམ་
འགྱུར་མངོན་པར་མ་ཟད། སྐབས་རེར་སེམས་ཁྲལ་དང་སྐབས་རེར་བག་ཕེབས་ཀྱི་ཚུལ་དུ་
སྣང་བས་མོ་ལ་མཚོན་ན་ཕུ་བོ་རྨས་པའི་སེམས་ཁྲལ་དང་དགྲ་བོ་ཤི་བའི་དགའ་སྤྲོ་གཉིས་
ལས་གང་ཞིག་གལ་ཆེ་བ་སུས་ཀྱང་བཤད་དཀའ། མོས་སྐབས་རེར་མདའ་དཔོན་ལ་ཁོ་ཧྥེ་
འདྲེན་བཞིན་རང་ཉིད་ཀྱི་ཁོ་ཧྥེ་སྐོལ་བའི་ལག་རྩལ་བཟང་ཚུལ་སྨྲ་བ་དང་། སྐབས་རེར་
སྲས་མོ་ནེ་ཝིའོ་དང་ཆི་ལི་ཎ་གཉིས་ལ་བཀོད་འདོམས་བྱས་ཏེ་རྨ་དཀྲིས་བཟོས་ཤིང་སྒྲིལ་
དུ་བཅུག མོས་ཨོར་སོའི་རྨ་ཁར་ན་ཟུག་ལངས་ཀྱིན་ཡོད་མེད་ཐེངས་ཉི་ཤུ་ཙམ་ལ་དྲིས་
ཤིང་། ལས་ཀའི་ཞོར་དུ་མོས་མཚམས་ཆད་མེད་པར་མདའ་དཔོན་ལ་འདི་ལྟར་བཤད།
“དེ་འདྲའི་དགྲ་བོ་གཡོ་སྒྱུ་ཅན་དང་གདུག་པ་ཅན་གཉིས………ཁོ་ད་དུང་གཅིག་
པུ་ཡིན་ལ་རྨས་ཟིན་པ་རེད། ལག་པ་གཅིག་ལ་བརྟེན་ནས -----སྐྱག་ཕྲུག་དེ་གཉིས་ཀ་
མེད་པར་བཟོས་པ་རེད། དཔའ་ངར་ཆེ་བ་ལ་ཨང་། མདའ་དཔོན་ལགས། དཔའ་བོ་ཞེས་
པ་དེ་འདྲ་ཞིག་མིན་ནམ། ཨོ། སྲས་མོ་ནེ་ཝེའོ། ཁྱེད་ཅག་གི་ཕ་ཡུལ་ལྟ་བུའི་དུས་བདེ་ཞོད་
འཇགས་ཀྱི་འཇིག་རྟེན་ཞིག་ཏུ་འཚོ་བ་རོལ་ཐུབ་ན་ཅི་འདྲའི་སྐྱིད་ཨང…………ཁྱེད་རང་
ད་དུང་ངའི་གཅེན་པོར་རྒྱུས་མངའ་ཆེན་པོ་མེད་པ་ཁོ་ཐག་རེད …………ངས་སྔོན་ཆད་བྱ་
ཁྲས་གཤོག་ཟུང་བརྐྱངས་ཏེ་ནམ་འཕང་གཅོད་ངེས་ཡིན་ཞེས་བཤད་པ་མིན་ནམ …………
ཁྱེད་རང་ཁོའི་ཞི་དུལ་གཤིས་འཇམ་གྱི་རྣམ་པ་ཁོ་ནར་མགོ་འཁོར་བ་རེད ……………དེ་ནི་ཁྱེད་
ཀྱི་གམ་དུ་ཡོད་པས་རེད། སྲས་མོ་ནེ་ཝིའོ། ཨེ༞༞……གལ་སྲིད་ཁོས་ཁྱོད་ཀྱིས་ཁོའི་ཕྱིར་དུ་
བྲེལ་བ་ཆེན་པོ་བྱེད་པ་མཐོང་ཚེ་………སྙིང་རྗེ་བའི་ཨོར་སོ།”
འོན་ཀྱང་སྲས་མོ་ལི་ཏི་ཡས་ལག་གི་ལས་ཀའང་མུ་མཐུད་དུ་ལས་མ་ཐུབ་ཅིང་སྐད་
ཆ་གང་ཞིག་བཤད་དགོས་པའང་མི་ཤེས་པར་གྱུར། མོའི་ཨ་ཕས་ཅིའི་ཕྱིར་ཁྲིམས་གཏུགས་
མ་བྱས་པ་རེད། དོན་ཅི་ཡིན་ཞེས་དྲིས་པ་དང་། ཁོས་ད་དུང་བེམ་པོར་ཞིབ་བཤེར་བྱེད་
མཁན་འབོད་དགོས་པ་སོགས་ཁོར་སི་ཁཱར་མེད་པའི་འགྲོ་ལུགས་མང་པོ་ཞིག་གླེང་།
མཇུག་མཐར་ཁོས་རྨས་མ་སྐྱོབ་མཁན་སེམས་བཟང་ཅན་Ś་རན་དོ་ལཱ་སིའོ་ཡི་གྲོང་གསེབ་
ཀྱི་གཞིས་ཀར་ཕི་ཡེ་ཤྀ་ར་ནེ་ར་ནས་ལམ་ཐག་རིང་པོ་ཡོད་མེད་ཤེས་པར་འདོད་པ་དང་།
ཁོ་རང་དངོས་སུ་གྲོགས་པོར་ལྟ་རུ་སོང་ན་ཆོག་མིན་དྲིས་བྱུང་།
ཀོ་ལོམ་པཱས་རྒྱུན་ལྡན་ལྟར་བབ་བརླིང་གི་ངག་འགྲོས་ཀྱིས་ཨོར་སོ་མིག་སྔར་ནགས་
ཚལ་དུ་ཡོད་པ་དང་དཔའ་རྒོད་ཅིག་གིས་གཉོར་སྐྱོང་བྱེད་ཀྱིན་ཡོད་པ། གལ་སྲིད་སྲིད་
འཛིན་དཔོན་དང་ཁྲིམས་དཔོན་གྱི་ཐག་གཅོད་ལ་གདེང་ཚོད་མེད་པར་བབ་ཅོལ་དུ་ཕྱི་ལ་
ཡོང་ཚེ། ཉེན་ཁ་ཤིན་ཏུ་ཆེ་ཚུལ་སོགས་སྨྲས་པ་དང་། མཇུག་མཐར་མོས་ཕྱི་ནད་ཚན་ཁག་
གི་སྨན་པ་ཞིག་གདན་དྲངས་ཏེ་ཁོ་ལ་སྨན་བཅོས་བྱེད་ངེས་ཞེས་བཤད། “མདའ་དཔོན་
ལགས། ལྷག་པར་དུ་ཁྱེད་ཀྱིས་ཐུགས་ལ་འཛིན་རོགས།” མོ་ན་རེ། “སྐབས་དེར་ཁྱེད་ཀྱིས་
བསྟུད་མར་མེ་མདའི་སྐད་བཞི་ཐོས་པ་དང་། ཁྱེད་ཀྱིས་ད་དུང་མེ་མདའ་འཕེན་མཁན་
རྗེས་མ་དེ་ཨོར་སོ་རེད་ཅེས་གསུངས་ཟིན།”
མདའ་དཔོན་གྱིས་དོན་འདིའི་ཧ་མ་གོ་བར་མགོ་བོ་འཐོམས་ནས་ཡོད་པ་དང་ཁོའི་བུ་
མོས་དངན་པ་འཐེན་ཞིང་མིག་ཆུ་འབྱིད་བཞིན་གདའ།
ས་རུབ་ལ་ཉེ་སྐབས། གློ་བུར་དུ་མི་སྐོར་ཞིག་ཡིད་གདུང་བས་མནར་ཏེ་སྡེ་བའི་ནང་
དུ་སླེབས་བྱུང་ལ། དེ་ནི་ཁྲིམས་རྩོད་པ་བྷ་རི་སི་ཎིའི་ཚབ་ཏུ་ཁོའི་བུ་གཉིས་ཀྱི་བེམ་པོ་ཁྱེར་
ནས་ཡོང་མཁན་དག་རེད། ཞིང་པ་ཞིག་གིས་དྲེའུ་གཉིས་ཁྲིད་ཡོད་ཅིང་དྲེའུ་རྒྱབ་ཏུ་བེམ
པོ་རེ་བཀལ་འདུག སྤུར་འདྲེན་རུ་ཁག་གི་རྗེས་སུ་བྷ་རི་སི་ཎི་ཚང་གི་བོགས་ལེན་དུད་
ཚང་འགའ་དང་མི་རྐྱང་འགའ་རེའང་འབྲངས་ཡོད་པ་དང་། ད་དུང་ཉེན་རྟོག་པ་ཡང་
སྣང་མོད་ཁོ་ཚོ་རྟག་པར་རྗེས་སུ་ལུས་ཡོད། སྡེ་དཔོན་གཞོན་པས་ལག་པ་གནམ་ལ་ཀེར་
ཏེ་འདི་ལྟར་སྐད་བརྒྱབ། “སྲིད་འཛིན་དཔོན་གྱིས་ཅི་ཞིག་ཟེར་རམ།” བུད་མེད་འགའ་
ཡོད་པ་ལས་གཅིག་ནི་ཨོར་ལན་ཏུའུ་སིའོ་ཡི་མ་མ་ཡིན་ཏེ། མོས་སྐྲ་ལ་སྤར་འཛིན་བྱས་ཏེ་
རང་ཉིད་གཅིག་པུས་དེ་གར་སྨྲེ་སྔགས་འདོན་གྱིན་ཡོད། འོན་ཀྱང་ཁོ་ཚོས་སྡུག་བསྔལ་གྱི་
སྐད་ཅོར་གནམ་ས་འགེངས་པ་ཞིག་བརྒྱབ་ནའང་ཅི་ཡང་མི་སྨྲ་བར་ཡི་མུག་ནས་སྡོད་
པའི་མི་དེ་ནི་ཀུན་གྱི་མིག་དབང་འཕྲོག་བྱེད་དུ་གྱུར་ཡོད། ཁོ་ནི་འདས་པོ་གཉིས་ཀའི་ཨ་
ཕ་ཡིན་ལ་བེམ་པོ་གཅིག་གི་གམ་ནས་ཅིག་ཤོས་ཀྱི་འཁྲིས་སུ་བཅར་བ་དང་། རྡུལ་གྱིས་
ཁེབས་པའི་འདས་པོ་གཉིས་ཀྱི་མགོ་བོ་ཡར་བསྐྱོར་ཏེ་སྨུག་མདོག་ཏུ་གྱུར་པའི་མཆུ་ལ་
འོ་རེ་བྱས་ཤིང་། རེངས་པོར་གྱུར་པའི་རྐང་ལག་ཡར་བཀྱགས་པ་ནི་ཕལ་ཆེར་ལམ་དུ་
འགྲོ་སྐབས་སྤྲུག་གསིག་མི་བྱེད་ཆེད་ཡིན་པ་འདྲ། སྐབས་རེར་ཁོས་ཁ་གདངས་ཏེ་ཅི་ཞིག་
བཤད་རྩིས་བྱས་མོད་ངག་ནས་སྒྲ་གང་ཡང་ཐོན་མི་ཐུབ་ལ། སྐད་ཆ་ཅི་ཡང་བཤད་མི་
ཐུབ་པར་གྱུར་འདུག ཁོས་བེམ་པོ་གཉིས་ལ་ཕུར་ཚུགས་སུ་ཅེར་བས་གོམ་འགྲོས་འཁྱར་
འཁྱོར་ངང་རྡོ་ཐོག་ཏུ་རྐང་བ་འདྲེད་པ་ན། ཤིང་སྡོང་སོགས་ལམ་གྱི་དངོས་པོ་མཐའ་དག་
ལ་ཐོགས་ཏེ་འགྲོ།
ཨོར་སོ་ཚང་མཐོང་བའི་སར་སླེབས་པ་ན། བུད་མེད་རྣམས་ཀྱི་ངུ་འབོད་དང་སྐྱེས་
པ་རྣམས་ཀྱི་དམོད་མོའི་སྐད་ལྷག་ཏུ་ཇེ་མཐོར་སོང་། རེབ་བྷི་ཡ་ཚང་གི་ཕྱུགས་རྫི་འགས་
ཁ་གཏད་གཅོག་པའི་ཚུལ་དུ་རྒྱལ་ཁའི་གད་རྒྱངས་ཤིག་བསྒྲགས་པ་ན། དགྲ་ཕྱོགས་ཀྱིས་
སེམས་ཁོང་གི་ཞེ་སྡང་དངོས་གནས་བཟོད་མ་ཐུབ་པས། མི་འགའ་ཞིག་གིས “ཤ་འཁོན་
རྩོད་དགོས། ཤ་འཁོན་རྩོད་དགོས” ཞེས་སྐད་འབོད་བྱས་པ་དང་། དེར་མཐུད་རྡོ་འཕངས
ཤིང་ད་དུང་མེ་མདའ་ཡང་ཐེངས་གཉིས་ལ་བརྒྱབ་བྱུང་། མདེའུ་ནི་ཀོ་ལོམ་པཱ་དང་དབྱིན་
ཇིའི་མགྲོན་པོ་སྡོད་སའི་ཁང་བ་དེའི་སྒེའུ་ཁུང་ལ་ཕོག་པ་ན། སྒེའུ་ཁུང་འགེབས་བྱེད་
ཀྱི་ཤིང་ལེབ་བརྟོལ་ཏེ་ཆག་ཧྲུག་ཏུ་གྱུར་པའི་དུམ་བུ་མང་པོ་གཞོན་ནུ་མ་གཉིས་ཀའི་
འཁྲིས་ཀྱི་ཅོག་ཙེའི་སྟེང་དུ་ལྷུང་། སྲས་མོ་ལི་ཏི་ཡར་ཞེད་སྣང་སྐྱེས་ཏེ་སྐད་ཅོར་བརྒྱབ་
པ་དང་མདའ་དཔོན་གྱིས་དེ་མ་ཐག་ལག་ཏུ་མེ་མདའ་བཟུང་། ཀོ་ལོམ་པཱས་མདའ་དཔོན་
ལ་འགོག་ལོང་མ་བྱིན་པར་ཐད་ཀར་སྒོ་ཁར་བརྒྱུགས་ཏེ་སྒོ་མོ་ཤུགས་ཀྱིས་ཕྱེ་བ་དང་།
སྒོ་ཐེམ་མཐོན་པོའི་སྟེང་དུ་འགྲེང་ཞིང་ལག་པ་གཉིས་སོ་སོར་བརྐྱངས་ཏེ་དགྲ་བོར་དྲག་
ཏུ་བསྡིགས།
“སྡར་མ་ཚོ། ཁྱོད་ཚོས་བུད་མེད་དང་དབྱིན་ཇིའི་མགྲོན་པོ་ལ་མེ་མདས་བརྒྱབ།
ཁྱོད་ཚོ་ཁོར་སི་ཁཱའི་མི་ཡིན་ནམ། ཁྱོད་ཚོ་སྐྱེས་པ་ཕོ་ཞིག་ཡིན་ནམ། རྒྱབ་ནས་ལྐོག་
གསོད་བྱེད་པ་ལས་ཅི་ཡང་མི་ཕོད་པའི་ཁྱི་སྐྱག་ཚོ། ཤོག་དང་། དཔའ་ཡོད་ན་ཚུར་ཤོག
ངའི་གཅེན་པོ་མེད། ང་གཅིག་པུ་ཡིན། ཁྱོད་ཚོ་ཚུར་ཡོང་ནས་ང་སོད་དང་། ངེད་ཚང་གི་
མགྲོན་པོ་སོད་དང་། ཐ་ཤལ་དང་གཡོ་སྒྱུའི་ལས་མ་གཏོགས་བགྱི་མི་ཐུབ་པ་ཁྱོད་ཚོ། ངེད་
ཚང་གིས་དགྲ་ལ་འཁོན་ལན་གཞལ་བ་ཁྱོད་ཚོས་ཤེས་ན་འགྲིག ཚུར་ཡོང་མི་ཐུབ་ན་ཕར་
སོང་། བུད་མེད་བཞིན་དུ་ངུ་རུ་སོང་། ང་ཚོས་སྙིང་རྗེ་བསྒོམས་ཏེ་འདི་ཙམ་ལས་མ་བགྱིས་
པ་ལ་ཁྱོད་ཚོས་བཀའ་དྲིན་ཞུས་ན་འགྲིག”
ཀོ་ལོམ་པཱའི་སྐད་གདངས་དང་བཟོ་ལྟ་ལ་རྫིག་ཉམས་ལྡན་ཞིང་གཏུམ་ཉམས་ཆེ་བས།
མོ་རང་མཐོང་མ་ཐག་མི་ཚོགས་ལ་ཞེད་སྣང་སྐྱེས་ཏེ་ཕྱིར་བཀྱེད་ཅིང་། ཕལ་ཆེར་ཁོར་
སི་ཁཱའི་མི་རྣམས་ཀྱིས་དགུན་གྱི་མཚན་མོར་བརྗོད་པའི་གཏམ་རྒྱུད་ཁྲོད་ཀྱི་འཇིགས་སུ་
རུང་བའི་འདྲེ་སྲིན་དེ་མཐོང་བ་དང་འདྲ། སྡེ་དཔོན་གཞོན་པ་དང་ཉེན་རྟོག་པ། ད་དུང་
བུད་མེད་འགའ་བཅས་ཀྱིས་སྐབས་གླགས་འདི་དང་བསྟུན་ནས་ཚུར་བརྒྱུགས་ཡོང་སྟེ་
ཕྱོགས་གཉིས་ཀའི་བར་ཕྱེ་སོང་། དེའི་རྒྱུ་མཚན་ནི་སྐབས་འདིར་རེབ་བྷི་ཡ་ཚང་གི་ཕྱུགས་
རྫི་རྣམས་ཀྱིས་སྔ་མོ་ནས་མདའ་གྲི་མདུང་གསུམ་གྲ་སྒྲིག་བྱས་ཏེ་གཡུལ་ལ་འཇུག་པར་
བརྩམས་ཟིན་པས། ཐང་ཆེན་དུ་རྒྱ་ཆེ་བའི་འཁྲུག་འཛིང་ཞིག་འབྱུང་ལ་ཉེ་འདུག འོན་
ཀྱང་ཕྱོགས་གཉིས་ཀར་མགོ་ཁྲིད་མེད་ལ་ཁོར་སི་ཁཱའི་མི་རྣམས་དྲག་ཏུ་ཁྲོས་ཡོད་ནའང་
སྒྲིག་ལམ་བརྩི་ངེས་ཏེ། ཕྱོགས་གཉིས་ཀའི་མི་སྣ་གཙོ་བོ་དེ་ཡུལ་དངོས་སུ་མེད་ཚེ་འཁྲུག་
འཛིང་བྱེད་པ་ཤིན་ཏུ་དཀོན། ཡང་གཅིག་བཤད་ན། ཀོ་ལོམ་པཱ་ལ་རྒྱལ་ཁ་ཡོད་པས་ལྷག་
ཏུ་གཟབ་གཟབ་བྱས་བྱུང་། མོས་རང་ཉིད་ཀྱི་རུ་དཔུང་ཆུང་ཆུང་དེར་བཀག་འགོག་བྱས་ཏེ་
འདི་ལྟར་སྨྲས། “ཉམ་ང་བའི་སྐྱག་འབུ་འདི་དག་ངུ་རུ་ཆུགས་ལ་རྒན་པོ་དེ་སྲོག་ཐར་དུ་
ཐོངས། ཝ་རྒན་ལ་རྨུགས་བྱེད་ཀྱི་མཆེ་བ་མེད་པས་གསོད་དོན་ཅི་ཡོད།——ཎྷིའུ་དི་སེ∶བྷ་
རི་སི་ཎི། ཁྱོད་ཀྱིས་ཟླ་བརྒྱད་པའི་ཚེས་གཉིས་ཀྱི་ཉིན་མོ་འདི་དྲན་པར་གྱིས། ཁྲག་གིས་
སྦགས་པའི་ཟིན་དེབ་དེ་དྲན་པར་གྱིས། ཁྱོད་ཀྱིས་ཏག་ཏག་ཟིན་དེབ་དེའི་ཤོག་ངོས་ཤིག་ཏུ་
ཡིག་གཟུགས་རྫུན་བཟོ་བྱས་པ་རེད། ངའི་ཨ་ཕས་ཁྱོད་ཀྱིས་ཆད་པའི་ཁྲག་གི་བུ་ལོན་དེ་ལ
བྲིས་ཤིང་། ད་ལྟ་བུ་ལོན་དེ་ཁྱོད་ཀྱི་བུ་གཉིས་ཀས་འཇལ་ཟིན་པས། རྒན་པོ་བྷ་རི་སི་ཎི། འུ་
གཉིས་བར་གྱི་རྩིས་ཀྱང་བརྒྱབ་ཟིན་པ་རེད།”
ཀོ་ལོམ་པཱས་ལག་ཟུང་བྲང་ཁར་བསྣོལ་ཏེ་གདོང་ལ་སྣང་ཆུང་གི་འཛུམ་མདངས་
ཤིག་མངོན་བཞིན་བེམ་པོ་དེ་གཉིས་དགྲ་བོ་ཚང་གི་ཁྱིམ་དུ་འཁྱེར་བར་བལྟས། མི་ཚོགས་
རིམ་གྱིས་གྲོལ་བ་ན། མོས་སྒོ་བརྒྱབ་སྟེ་ཕྱིར་ཁྱིམ་དུ་ཡོང་ཞིང་མདའ་དཔོན་ལ་འདི་སྐད་
སྨྲས། “སྐུ་ཞབས་ལགས། ངས་ཡུལ་མི་ཚོའི་ཚབ་ཏུ་ཁྱེད་ལ་སྙིང་ཐག་པ་ནས་དགོངས་དག་
ཁོར་སི་ཁཱ་ན་ཕྱི་རྒྱལ་གྱི་མགྲོན་པོ་ཡོད་པའི་ཁང་བའི་ཕྱོགས་སུ་མེ་མདའ་རྒྱག་མཁན་
ཡོད་པ་ངའི་ཡིད་ལའང་ཤར་མེད། ང་རང་ངའི་ཕ་ཡུལ་གྱི་དོན་དུ་ངོ་གནོང་བ་ཞིག་རེད།”
ཉིན་དེའི་དགོང་མོར། སྲས་མོ་ལི་ཏི་ཡས་གྱེས་ཕྱག་ཞུས་ཏེ་གཟིམ་ཤག་ནང་དུ་སོང་བ་
ན། མདའ་དཔོན་ཡང་མོའི་རྗེས་སུ་འབྲངས་ཏེ་ཁང་བའི་ནང་དུ་འཛུལ། ཁོས་སྡེ་བ་འདིར་
དུས་ངེས་མེད་དུ་མགོ་ལ་མདེའུ་ཕོག་པའི་ཉེན་ཁ་མཆིས་ཤིང་ཡུལ་འདིར་ལྐོག་གསོད་དང་
ཟིང་འཁྲུག་མ་གཏོགས་ཅི་ཡང་མི་འདུག་ཅེས་སྨྲས་ཏེ། ཕྱི་ཉིན་གང་མགྱོགས་ངང་གནས་
འདི་དང་ཁ་གྱེས་ན་མི་བཟང་ངམ་ཞེས་རང་གི་བུ་མོར་དྲིས།
སྲས་མོ་ལི་ཏི་ཡས་ཆུ་ཚོད་འགའི་རིང་ལན་མ་བྱིན་པ་དང་ཨ་ཕའི་གྲོས་གཞི་དེས་མོ་
རང་དཀའ་ལས་སུ་གཏད་ཡོད་པ་མངོན་གསལ་རེད། མཇུག་མཐར་མོ་ན་རེ། “འུ་གཉིས་
ཀས་ཉམ་ང་བའི་བུ་མོ་བསྐྱུར་ནས་ཇི་ལྟར་འགྲོ། ད་ནི་མོ་ལ་ཆེས་མཁོ་བ་ནི་འུ་གཉིས་ཀྱི་
སེམས་གསོ་དང་གཞོགས་འདེགས་ཡིན། ཨ་ཕ་ལགས། འདི་ལྟར་ཁ་གྱེས་ན་ཁྱེད་ཀྱིས་འུ་
གཉིས་ལ་སྙིང་རྗེ་མེད་པར་མི་འདོད་དམ།”
“བུ་མོ། ངས་འདི་ལྟར་བཤད་པ་ཐམས་ཅད་ཁྱོད་ཀྱི་ཕྱིར་དུ་ཡིན།” མདའ་དཔོན་
ན་རེ། “གལ་སྲིད་ཁྱོད་རང་ད་ལྟ་ཨ་ཡད་ཁྲིའོ་ན་མགྲོན་ཁང་ཞིག་ཏུ་བདེ་བར་བསྡད་ཡོད་
ཚེ། ངས་དཔའ་སྤོབས་ཅན་གྱི་ཏེལ་ལ“རེབ་བྷི་ཡར་ལག་འཇུ་ཞིག་བྱེད་མ་ཐུབ་ན་གླིང་
ཕྲན་སྡུག་པོ་འདི་དང་ཁ་འབྲལ་སྐབས་ཞེ་འཁྲེང་བ་ཁོ་ཐག་ཡིན།”
“དེས་ན་ཤིན་ཏུ་ལེགས། ཨ་ཕ། འུ་གཉིས་ཀྱིས་ད་དུང་ཅུང་ཟད་བསྒུག་པར་བྱ། ཕྱིར་
མ་སོང་སྔོན་ལ་ཁོ་ཚོར་རོགས་རམ་རེ་བྱ་ཨེ་ཐུབ་བལྟ།”
“ཁྱོད་དངོས་གནས་སེམས་བཟང་ཞིག་རེད།” མདའ་དཔོན་གྱིས་བུ་མོའི་དཔྲལ་
བའི་སྟེང་དུ་འོ་ཞིག་བྱས་ཏེ་འདི་ལྟར་བཤད། “མི་གཞན་སྡུག་བསྔལ་ལས་སྒྲོལ་ཆེད་རང་
ཉིད་བློས་གཏོང་བ་འདི་མཐོང་ཚེ་ང་རང་ཧ་ཅང་དགའ། འུ་གཉིས་གནས་སྐབས་སུ་སྡོད་
པར་བྱ། དོན་བཟང་བསྒྲུབ་ཚེ་འགྱོད་པ་གཏན་ནས་སྐྱེ་མི་སྲིད།”
སྲས་མོ་ལི་ཏི་ཡས་མལ་ཁྲིའི་སྟེང་དུ་འགྲེ་ལོག་ཡང་ཡང་བརྒྱབ་སྟེ་གཉིད་ཡེ་ནས་མ་
ཁུག སྐབས་རེར་སྒྲ་གསལ་ལ་མི་གསལ་བ་རེ་ཐོས་ཚེ་གཞན་གྱིས་གཞིས་ཀ་འདིར་ཚུར་
རྒོལ་བྱེད་པར་སྟ་གོན་བགྱི་བ་མིན་ནམ་སྙམ་པ་དང་། ཡང་རང་ཉིད་བདེ་འཇགས་ཡིན་
པར་འདོད་པ་ན་རྨས་ཟིན་པའི་ཨོར་སོ་ཡིད་ལ་ཤར་འོངས། སྐབས་འདིར་ས་འཁྱགས་སྟེང་
དུ་ཉལ་ཡོད་པ་དང་ཁོའི་གམ་དུ་སྙིང་རྗེ་ཅན་གྱི་ཇག་པ་དེ་མ་གཏོགས་གཉོར་སྐྱོང་བྱེད་
མཁན་ཅི་ཡང་མེད་ལ། ལུས་ཡོངས་ཁྲག་གིས་བརྫིས་ཏེ་ན་ཟུག་གི་ཀློང་ན་འཕག་འཚག་
བྱེད་བཞིན་ཡོད་པར་སྙམ། ཡ་མཚན་པ་ཞིག་ནི་མོའི་ཡིད་ཀྱི་མེ་ལོང་ངོས་ལ་ཨོར་སོའི་
སྣང་བརྙན་འཆར་ཐེངས་རེར་རྟག་ཏུ་ཐེངས་སྔོན་མར་མོ་དང་ཁ་འབྲལ་སྐབས་ཀྱི་རྣམ་
པ་དང་གཅིག་ཡིན་ཏེ། བཀྲ་ཤིས་པའི་དངོས་པོ་དེ་མཆུ་སྒྲོས་ཀྱི་སྟེང་ལ་གླན་པའི་ངང་
ཚུལ..…..… དེར་མཐུད། མོས་སླར་ཡང་ཁོའི་དཔའ་སྤོབས་ཅི་འདྲའི་ཆེ་བ་ལ་ཨང་སྙམ་པ་
དང་། མོའི་སེམས་སུ་ཁོས་སྲོག་ཉེན་ལ་མ་འཛེམ་པ་ནི་ཐམས་ཅད་མོའི་ཕྱིར་དུ་ཡིན་ལ།
མོ་དང་སྔ་ཙམ་ནས་ངོ་འཕྲད་པར་འདོད་པས་འཇིགས་སུ་རུང་བའི་ཉེན་ཁ་འདི་བརྒྱུད་
པ་ཡིན་པར་འདོད། མཇུག་མཐར་མོས་ཐ་ན་ཨོར་སོའི་དཔུང་བ་རྨས་པའང་མོ་རང་སྲུང་
སྐྱོབ་བྱེད་ཆེད་ཡིན་པ་ཙམ་དུ་འདོད་ཅིང་། དེའི་ཕྱིར་དུ་རང་ཉིད་ལ་ལེ་བདའ་བྱས། འོན་
ཏེ་ཨོར་སོ་ལ་སྔར་ལས་ཀྱང་ཡིད་མོས་པར་གྱུར། མེ་མདའ་རྒྱག་ཐེངས་གཉིས་ཀྱིས་བསྟུད་
མར་ཕོག་པའི་སྣང་ཚུལ་མཐོང་དཀོན་པ་དེ་མོའི་སེམས་སུ་བྷཾ་རན་དོ་ལཱ་སིའོ་དང་ཀོ་ལོམ་
པཱ་གཉིས་ཀའི་མཐོང་སྣང་ལྟ་བུའི་ཧྭ་ལས་པ་ཞིག་ཏུ་མི་འདོད་ནའང་། སྒྲུང་གཏམ་ཁྲོད་ཀྱི་
དཔའ་རྒོད་རྣམས་ཀྱིས་ཀྱང་ཉེན་ཁའི་གནད་འགག་ལ་ཐུག་སྐབས་འདི་འདྲའི་ཞུམ་མེད་
ཀྱི་སྤོབས་པ་དང་བབ་བརླིང་གི་ངང་ཚུལ་མངོན་པ་མེད།
མོ་རང་ཉལ་ས་ནི་ཀོ་ལོམ་པཱ་རྒྱུན་པར་སྡོད་སའི་ཁང་བ་དེ་རེད། བེ་ཤིང་གི་མཆོད་
སྟེགས་ཤིག་ཡོད་པའི་སྟེང་ཕྱོགས་སམ་སྐྱབས་འཇུག་ཞུ་བྱེད་ཀྱི་ཏ་ལའི་ཤིང་གི་ལྕུག་ཕྲན་
དེའི་འགྲམ་གྱི་རྩིག་ངོས་སུ་དམག་ལྭ་གྱོན་པའི་ཨོར་སོའི་འདྲ་པར་ཆུང་ཆུང་ཞིག་བཀལ་
འདུག སྲས་མོ་ནེ་ཝིའོ་ཡིས་འདྲ་པར་དེ་བླངས་ནས་ཡུན་རིང་པོར་བལྟས་རྗེས་ཕྱིར་
རང་གནས་སུ་མ་བཞག་པར་སྔས་འགྲམ་དུ་བསྐྱུར། མོ་རང་སྐྱ་རེངས་གསལ་ལ་ཉེ་སྐབས་
ད་གཟོད་གཉིད་དུ་ཡུར་བ་དང་། ཕྱིར་སད་དུས་ཉི་མ་དགུང་དུ་འཕགས་འདུག་ལ་ཀོ་
ལོམ་པཱས་མལ་ཁྲིའི་འགྲམ་དུ་འགུལ་ཙམ་ཡང་མི་བྱེད་པར་མོ་ལ་ཅེར་ནས་འདུག་པ་
མཐོང་བྱུང་།
“སྙིང་ཉེ་བའི་སྲས་མོ། འཁོས་ཆུང་གི་ཁྱིམ་འདི་ནས་གཉིད་སྐྱིད་པོ་ཞིག་ཁུག་ཨེ་
སོང་།” ཀོ་ལོམ་པཱ་ན་རེ། “ངས་ཁྱེད་རང་གཉིད་མ་ཁུག་པར་སྙམ་ནས་སེམས་ཁུར་བྱས་པ་
ཡིན།”
“སྙིང་ཉེ་བའི་གྲོགས་མོ། ཁྱེད་ལ་ཁོའི་སྐོར་གྱི་གནས་ཚུལ་འབྱོར་སོང་ངམ།” སྲས་
མོ་ནེ་ཝིའོ་ཡར་ལངས་ནས་དེ་སྐད་དྲིས།
མོས་ཨོར་སོའི་འདྲ་པར་མཐོང་མ་ཐག་མྱུར་དུ་ལག་ཕྱིས་ཤིག་ཕར་གཡུགས་ནས་དེའི་
སྟེང་ལ་བཀབ།
“འབྱོར་སོང་། ཁོའི་གནས་ཚུལ་འབྱོར་སོང་།” ཀོ་ལོམ་པཱས་གདོང་ལ་འཛུམ་
མདངས་ཤིག་མངོན་བཞིན་དེ་ལྟར་བཤད་པ་དང་། འདྲ་པར་ལག་ཏུ་བླངས་ནས་སླར་ཡང་
འདི་ལྟར་སྨྲས། “ཁྱེད་ཀྱིས་བལྟས་ན་གཅིག་འདྲ་རེད་དམ། དྲང་མོར་བཤད་ན་མི་དངོས་
འདི་ལས་ཀྱང་ཡག་པོ་ཡོད།”
“དཀོན་མཆོག་མཁྱེན...…..…” སྲས་མོ་ནེ་ཝིའོ་ཧ་ཅང་ངོ་གནོངས་ཏེ་འདི་ལྟར་
བཤད། “ངས་བསམ་བཞིན་མ་ཡིན་པར …………འདྲ་པར་འདི …………མར་བླངས་པ་ཡིན …………
ང་ལ་སྐྱོན་ཆ་ཞིག་ཡོད་པ་ནི ……དངོས་པོ་གང་ཡིན་ཡང་རེག་ཙམ་བྱས་ཏེ …..…ཕྱིར་
རང་གནས་སུ་མི་འཇོག་པ་དེ་ཡིན………ཁྱེད་ཀྱི་གཅེན་པོ་ཅི་འདྲ་རེད།”
“ཤིན་ཏུ་ལེགས། དེ་རིང་གི་ཐོ་རངས་ཏེ་ཆུ་ཚོད་བཞི་པའི་སྔོན་དུ་ཏྟིའོ་ཁན་ཐོ་
སླེབས་བྱུང་། སྲས་མོ་ལི་ཏི་ཡ། ཁོས་འཕྲིན་ཡིག་ཅིག་ཁྱེར་ནས་ཡོང་བ་རེད ………ཁྱེད་ལ་
སྤྲོད་དགོས་ཟེར། ཨོར་སོས་ང་ལ་འཕྲིན་ཡིག་ཅི་ཡང་བྲིས་མི་འདུག ས་གནས་ཀྱི་སྔོན་དུ་
ཀོ་ལོམ་པཱར་འཕྲོད་དགོས་ཞེས་བྲིས་ཡོད་ནའང་གཤམ་དུ་སྲས་མོNགྱི་ལག་ཏུ་སྤྲོད་རོགས་
ཞུ་ཞེས་འཁོད་འདུག འོན་ཀྱང་རང་ཅག་ལྕམ་སྲིང་བར་དུ་མིག་སེར་ལང་དོན་ག་ལ་
ཡོད། བྷིའོ་ཁན་ཐོས་བཤད་པ་ལྟར་ན། ཁོས་འཕྲིན་ཡིག་འབྲི་སྐབས་ན་ཟུག་དྲག་ཏུ་སྐྱེས་
ཀྱིན་ཡོད་ཟེར། ཏྟིའོ་ཁན་ཐོའི་ཡིག་གཟུགས་ལེགས་པས་ཁོའི་ཚབ་ཏུ་སྐད་ཆ་ཡིག་ཐོག་ལ་
ཕབ་པར་བྱ་ཞེས་རེ་བ་བཏོན་ཡང་ཁོས་དེ་ལྟར་མ་བགྱིས་པ་རེད་ཟེར། ཁོ་རང་གན་རྐྱལ་དུ་
ཉལ་ཞིང་བྷཾ་རན་དོ་ལཱ་སིའོ་ལ་ཤོག་བུ་འཛིན་དུ་བཅུག་ནས་ཞ་སྨྱུག་གིས་བྲིས་པ་
གཅེན་པོ་ཡར་དགྱེ་བར་འདོད་མོད་འོན་ཀྱང་དཔུང་བ་འགུལ་ཙམ་བྱས་ཚེ་ན་ཟུག་བཟོད་
གླགས་བྲལ་བ་རེ་འབྱུང་གིན་འདུག་ཟེར། རྟིའོ་ཁན་ཐོས་དངོས་གནས་སྙིང་རྗེ་བ་ཞིག་
རེད་ཟེར། འཕྲིན་ཡིག་འདི་རེད།”
སྲས་མོ་ནེ་ཝིའོ་ཡིས་འཕྲིན་ཡིག་ལ་ལྟ་མགོ་བརྩམས། འཕྲིན་ཡིག་ནི་དབྱིན་ཡིག་གི་
ལམ་ནས་བྲིས་ཡོད་དེ་ཕལ་ཆེར་གཞན་ལ་འཛེམ་དོགས་བྱས་པ་ཡིན་སྲིད། འཕྲིན་ཡིག་
གི་ནང་དོན་ནི་གཤམ་གསལ་ལྟར་རོ། །
ད་ལྟ་ཁོ་བོ་བགེགས་དང་བར་ཆད་ཀྱི་དབང་གིས་འུ་ཐུག་པའི་གནས་སུ་ལྷུང་ཡོད།
དགྲ་བོའི་ཕྱོགས་ཀྱིས་ངན་སྨྲས་བྱས་ཏེ་རྣ་བར་གཟན་པའི་བརྙས་སྨོད་ཀྱི་གཏམ་ག་འདྲ་
བཤད་ཀྱིན་ཡོད་པ་མི་ཤེས་མོད། སྲས་མོས་ཡིད་རྟོན་མ་བྱས་ཚེ་འཆལ་གཏམ་དེ་དག་
གིས་ཁོ་བོར་གནོད་ཅི་ཡང་མི་ཚུགས། སྲས་མོ་ཁྱེད་དང་སྟེས་དབང་གིས་ངོ་འཕྲད་པ་ནས་
བཟུང་། ཁོ་བོས་མཛེས་སྡུག་གི་རྨི་ལམ་ཞིམ་པོ་ཞིག་ཡང་ཡང་རྨིས། ཡིན་ནའང་ཐེངས་
འདིའི་ཆག་སྒོ་བསླངས་པ་ན་ད་གཟོད་རྨོངས་གཉིད་ལས་སད་དེ་རིག་པ་སོར་ཆུད་ཅིང་།
རྨི་ལམ་དེ་ནི་གླེན་པའི་སྟོང་བསམ་འབའ་ཞིག་ཡིན་པ་གཞི་ནས་རྟོགས་པར་མ་ཟད། ད་ལྟ་
ཁོ་བོའི་མདུན་ལམ་ཡང་ལས་དབང་ལ་སྐྱབས་བཅོལ་བ་ལས་འོས་མེད་པ་ཤེས་ཡོད། སྲས་
མོ་ཁྱེད་ཀྱིས་གནང་བའི་སོར་གདུབ་ནི་ཁོ་བོས་རྒྱུན་པར་བཀྲ་ཤིས་པའི་རྟེན་དུ་བསྒོམས་
ཡོད། འོན་ཀྱང་ད་ནི་མུ་མཐུད་དུ་ཉར་མི་ཕོད། སྲས་མོ་ནེ་ཝིའོ་ལགས། དེའི་རྒྱུ་མཚན་ནི་
ཁྱེད་ཀྱིས་དངོས་པོ་དེ་མི་ངན་ཞིག་གི་ལག་ཏུ་ཤོར་བར་འདོད་དེ་འགྱོད་པ་སྐྱེ་ངེས་པའམ་
ཡང་ན་དངོས་པོ་འདིས་ང་ལ་སྟོང་བསམ་འཆང་བའི་ཕྱིར་དྲན་མི་ཉུང་བ་ཞིག་དྲན་དུ་
འཇུག་པར་དོགས་པས་ཡིན། དེ་བས་ཀོ་ལོམ་པཱ་བརྒྱུད་དངོས་པོ་དེ་བདག་པོར་སྤྲད་པ་
ཡིན.……སྲས་མོ་ལགས། གཏན་དུ་བདེ་བར་གྱིས། མི་འགྱངས་པར་ཁྱེད་ཉིད་ཁོར་སི་
ཁཱ་དང་ཁ་འབྲལ་རྒྱུ་ཡིན་པས་ང་ལའང་ཁྱེད་ཀྱི་མཛེས་པའི་འཛུམ་ཞལ་མཐོང་བའི་གོ་
སྐབས་མ་རེག་པ་རེད། འོན་ཏེ། ཁྱེད་ཀྱིས་ངའི་གཅུང་མོར་ང་ལ་སྔར་བཞིན་བརྩི་མཐོང་
བྱེད་ཀྱིན་ཡོད་ཅེས་གསུངས་རོགས། ངས་ཀྱང་རང་ཉིད་ལ་ནམ་ཡང་ཁྱེད་ཀྱི་བརྩི་བཀུར་
ཐོབ་ཆོག་ཆོག་ཡིན་ཞེས་སྨྲ་བར་སྤོབས་པ་ཆེ།
སྲས་མོ་ལི་ཏི་ཡ་ཕར་འཁོར་ཏེ་འཕྲིན་ཡིག་ཀློག་སྐབས། ཀོ་ལོམ་པཱས་ཐོག་མཐའ་བར་
གསུམ་དུ་མོའི་ཉམས་ལ་བརྟགས་ནས་ཡོད་པ་དང་། ད་ལྟ་ཨེ་ཅིབ་ཀྱི་སོར་གདུབ་དེ་མོའི་
ལག་ཏུ་སྤྲད་ཅིང་མིག་མདངས་ལས་འདི་ནི་ཅི་ཞིག་རེད་ཅེས་དྲིས། འོན་ཀྱང་སྲས་མོ་ལི་
ཏི་ཡས་མགོ་བོའང་ཡར་འགྱོག་མི་ཕོད་པར་ཡིད་སྐྱོ་བའི་ངང་ནས་སོར་གདུབ་དེ་ལ་བལྟས་
ཤིང་། སྐབས་རེར་སོར་མོའི་སྟེང་དུ་སྐོན་ཞིང་སྐབས་རེར་སླར་ཡང་མཛུབ་མགོ་ནས་ལེན་
པར་བྱེད།
“སྙིང་ཉེ་བའི་སྲས་མོ་ནེ་ཝིའོ་ལགས།” ཀོ་ལོམ་པཱ་ན་རེ། “གཅེན་པོས་ཅི་ཞིག་
སྨྲས་ཡོད་པ་ང་ལ་བཤད་ན་ཆོག་གམ། ཁོས་ཁྱོད་ལ་རང་ཉིད་ཀྱི་གནས་ཚུལ་སྨྲས་པ་
རེད་དམ།”
“འདི ………” སྲས་མོ་ལི་ཏི་ཡས་ངོ་གདོང་དམར་པོར་གྱུར་ཏེ་འདི་ལྟར་བཤད།
“ཁོས་དེའི་སྐོར་གསུངས་མེད …………ཁོའི་འཕྲིན་ཡིག་འདི་དབྱིག་ཡིག་གི་ལམ་ནས་བྲིས་
པ་རེད……………ཁོས་ང་ལ …………སྲིད་འཛིན་དཔོན་ལ་ཐག་གཅོད་ཡག་པོ་བྱེད་དུ་འཇུག་
རོགས་ཞེས་ཨ་ཕར་ཤོད་ཟེར།”
ཀོ་ལོམ་པཱས་པྲ་ཆལ་གྱི་འཛུམ་མདངས་ཤིག་མངོན་ཏེ་མལ་ཁྲིའི་སྟེང་དུ་བསྡད་ཅིང་།
སྲས་མོ་ནེ་ཝིའོ་ཡི་ལག་པ་གཉིས་བཟུང་ནས་མིག་མདངས་རྣོན་པོ་ཞིག་གིས་མོ་ལ་བལྟས་
ཏེ་འདི་ལྟར་བཤད། “སྐུ་མཁྱེན། ཁྱེད་ཀྱིས་ངའི་གཅེན་པོར་འཕྲིན་ལན་ཞིག་འབྲི་རོགས།
ཁྱེད་ཀྱི་འཕྲིན་ལན་འབྱོར་ཚེ་ཁོ་རང་ཤིན་ཏུ་དགའ་བར་འགྱུར་ངེས། སྤྱིར་ན་ཁོས་ཁྱོད་ལ་
སྤྲིངས་པའི་འཕྲིན་ཡིག་འདི་འབྱོར་མ་ཐག་ངས་ཁྱོད་རང་འབོད་རྩིས་ཡོད་མོད། འོན་ཀྱང་
གཉིད་ལས་སློང་མ་ཕོད་པ་ཡིན།”
“དེ་ནི་ཁྱེད་རང་ནོར་བ་རེད།” སྲས་མོ་ནེ་ཝིའོ་ན་རེ། “གལ་སྲིད་ངའི་སྐད་ཆ་
"གཅིག་གིས་ཁོ་རང‧”
“ད་ནི་མི་མངགས་ཏེ་ཁོ་ལ་འཕྲིན་སྐྱེལ་ཐབས་མི་འདུག སྲིད་འཛིན་དཔོན་
སླེབས་བྱུང་བས་སྡེ་བའི་ནང་དུ་ཁོའི་དྲག་ཆས་སྤྲས་པའི་མངའ་ཞབས་པས་ཁེངས་འདུག
དེའི་སྐོར་རང་ཅག་གིས་རྗེས་སུ་གླེང་བར་བྱ། ཨེ། སྲས་མོ་ནེ་ཝིའོ།གལ་སྲིད་ཁྱོད་རང་ངའི་
གཅེན་པོར་རྒྱུས་མངའ་ཡོད་ཚེ་ཁྱོད་ཀྱང་ང་ལྟར་ཁོ་ལ་འདང་རྩིས་ཆེ་བ་ཁོ་ཐག་ཡིན……………
མི་གཞན་ལ་དེ་འདྲ་བྱམས་པ་དང་སྙིང་སྟོབས་ཀྱང་དེ་འདྲ་ཆེ་བ་ལ། བསམ་བློ་ཞིག་ཐོངས་
དང་། ཅི་འདྲའི་དཔལ་རྩལ་ཅན་ཞིག་རེད་ཨང་། མི་གཅིག་གིས་མི་གཉིས་ཀྱི་ངོ་ཡ་ལོན་
པ་རེད། ད་དུང་རྨས་ཟིན་པ་རེད།”
སྲིད་འཛིན་དཔོན་ཕྱིར་སླེབས་བྱུང་། སྡེ་དཔོན་གཞོན་པས་ཆེད་དུ་མི་མངགས་ནས་
ཁོ་ལ་བརྡ་བཏང་བ་རེད། གསར་དུ་བྱུང་བའི་མི་གསོད་དོན་རྐྱེན་འདིར་རྩད་ཞིབ་བྱེད་བདེ་
བའི་ཕྱིར་དུ་ཁོས་བྲེལ་ཟིང་ངང་ཉེན་རྟོག་པ་དང་དམག་མི། གོང་མ་ཚང་གི་ཞིབ་དཔྱོད་
དཔོན་དང་དྲུང་ཡིག ད་དུང་མི་གཞན་འགའ་བཅས་ཁྲིད་ནས་སླེབས་བྱུང་། དོན་རྐྱེན་
འདིས་ཕི་ཡེ་འྀ་ར་ནེ་རའི་ཁྱིམ་རྒྱུད་བར་གྱི་གྱོད་གཞི་སྔར་ལས་རྙོག་འཛིང་ཅན་དུ་བཏང་
ཞིང་། ཕྱོགས་གཞན་ཞིག་ནས་བཤད་ན་མཚམས་འདི་རུ་མཇུག་རྫོགས་པའང་རེད། ཁོ་
སླེབས་ནས་ཅང་མ་འགོར་བར་མདའ་དཔོན་ནེ་ཝིའོ་ཕ་བུ་གཉིས་ཀ་མཐོང་བྱུང་། ཁོས་
གནས་ཚུལ་གྱི་འཕེལ་ཕྱོགས་ཇེ་སྡུག་ཏུ་འགྲོ་བར་དོགས་ཏེ་ཁོ་གཉིས་ལ་སྦ་གསང་མེད་
པར་བཤད། ཁོ་ན་རེ། “ཁྱེད་ཀྱིས་ཤེས་སྲིད། ཤི་གསོན་གྱི་རྟིང་ཐག་གཅོད་པ་དངོས་སུ་
མཐོང་བའི་དཔང་མི་གཅིག་ཀྱང་མེད་ལ། ལས་ངན་གྱི་གཞོན་ནུ་དེ་གཉིས་ཀའི་མེ་མདའི་
རྩལ་དང་སྙིང་སྟོབས་ཀུན་ལ་གྲགས་ཡོད། སྐུ་ཞབས་ཏེལ་ལ“རེབ་བྷི་ཡས་ཇག་པའི་རོགས་
རམ་ལ་མ་བརྟེན་པར་དེ་གཉིས་བསད་པ་མི་སུས་ཀྱང་ཡིད་ཆེས་ཀྱིན་མེད། གོ་ཐོས་ལྟར་ན་
དོན་རྐྱེན་བསླངས་རྗེས་ཁོ་རང་ཇག་པ་ཡོད་ས་དེར་བྲོས་སྐད།”
“དཔེ་མི་སྲིད།” མདའ་དཔོན་གྱིས་སྐད་བརྒྱབ་སྟེ་འདི་ལྟར་སྨྲས། “ཨོར་སོ∶ཏེལ་
ལ“རེབ་བྷི་ཡ་ནི་མི་ལ་རྒྱ་ཅན་ཞིག་རེད། དེ་ལ་ངས་ཁག་ཐེག་བྱེད་ཐུབ།”
“ངས་ཀྱང་ཡིད་ཆེས་བྱེད་ཐུབ།” ཞིང་ཆེན་སྲིད་འཛིན་དཔོན་ན་རེ། “འོན་ཏེ།
གོང་མ་ཚང་གི་ཞིབ་དཔྱོད་དཔོན(སྐུ་ཞབས་དེ་དག་གིས་ཐོག་མཐའ་བར་གསུམ་དུ་དོགས་
པ་ཟ་བཞིན་ཡོད)གྱིས་བཏོན་པའི་དགོངས་འཆར་དེ་ཁོ་ལ་མཚོན་ན་མི་ལེགས་པ་འདྲ།
ཁོང་གི་ལག་ཏུ་ཁྱོད་ཀྱི་གྲོགས་པོར་གནོད་པའི་བདེན་དཔང་ཞིག་ཆུད་འདུག དེ་ནི་ཁོས་
ཨོར་ལན་ཏུའུ་སིའོ་ལ་སྤྲིངས་པའི་འཇིགས་སྐུལ་གྱི་འཕྲིན་ཡིག་ཅིག་སྟེ་དགྲ་བོར་དུས་
ཆད་བྱས་པ་ཞིག་རེད ……གོང་མ་ཚང་གི་ཞིབ་དཔྱོད་དཔོན་གྱིས་ཁོས་ཕ་རོལ་པོར་དུས་
ཆད་བྱས་རྗེས་འཇབ་རྒོལ་བྱས་ཏེ་བསད་པ་ཡིན་པར་འདོད་ཡོད།”
“འོན་ཀྱང་ཨོར་ལན་ཏུའུ་སིའོ་ཞེས་པ་དེས་ངོ་ཐུག་ནས་ཤི་གསོན་གྱི་འཛིང་མོ་བྱེད་
རྒྱུ་ཁས་མ་བླངས་པ་རེད།'
“ཡུལ་འདིར་དེ་འདྲའི་ལུགས་སྲོལ་མེད་པར་ལྐོག་གསོད་དང་འཇབ་རྒོལ་གྱི་ལས་
འབའ་ཞིག་བགྱི་བ་ཡིན། འོན་ཀྱང་ཕན་ཐོགས་ཡོད་པའི་དཔང་ཚིག་ཅིག་ཀྱང་རྙེད་བྱུང་
སྟེ། བུ་མོ་ཆུང་ཆུང་ཞིག་གིས་མོས་མེ་མདའི་སྐད་བཞི་ཐོས་པ་དང་། ཕྱི་མ་གཉིས་ནི་སྔ་མ་
ལས་ཀྱང་སྒྲ་ཆེན་པོ་ཡོད་པས་སྐུ་ཞབས་ཏེལ་ལ“རེབ་བྷི་ཡའི་མེ་མདའ་ལྟ་བུའི་མཆུ་སྦུབས་
ཆེན་པོ་ཅན་ཞིག་ལས་བྱུང་བ་རེད་ཟེར། ཡིད་ཕངས་པ་ཞིག་ནི་བུ་མོ་ཆུང་ཆུང་དེ་ཇག་པ་
ཞིག་གི་ཚ་མོ་ཡིན་ལ། ཇག་པ་དེ་ནི་ཏག་ཏག་ངན་རོགས་སུ་དོགས་པ་ཟ་ས་དེ་ཡིན་པས་
གཞན་གྱིས་མོ་ལ་ད་དུང་ཁ་རྡུང་བཏང་བ་རེད།”
“སྐུ་ཞབས་ལགས།” སྲས་མོ་ལི་ཏི་ཡའི་མིག་མདངས་ཀྱང་དམར་པོར་གྱུར་འདུག
མོས་སྲིད་འཛིན་དཔོན་གྱི་ཚིག་མཚམས་བཅད་ནས་འདི་སྐད་སྨྲས། “མེ་མདའ་རྒྱག་དུས་
ང་ཚོ་ལམ་དུ་ཡོང་གིན་ཡོད། ང་ཚོས་ཐོས་པའང་དེ་དང་འདྲ་པོ་རེད།”
“ངོ་མ་ཡིན་ནམ། དེ་ཤིན་ཏུ་གལ་ཆེན་རེད། ཁྱེད་ཀྱིས་ཐོས་ཡོད་དམ། མདའ་དཔོན་
ལགས། ཁྱེད་ཀྱིས་ཀྱང་དེ་བཞིན་དུ་ཐོས་པ་ཡིན་ནམ།”
ལོས་ཡིན།” སྲས་མོ་ནེ་ཝིའོ་ཡིས་གང་མགྱོགས་ངང་འདི་ལྟར་བཤད། “ཨ་ཕ་
མཚོན་ཆའི་སྐོར་ལ་རྒྱུས་མངའ་ཆེན་པོ་ཡོད། ཁོང་ན་རེ། ཉོན་དང་། ཏེལ་ལ“རེབ་བྷི་ཡས་
ངའི་མེ་མདའ་སྤྱད་སོང་།”
“ཁྱེད་ཀྱིས་ཐོས་པའི་མེ་མདའི་སྒྲ་དེ་གཉིས་ནི་དངོས་གནས་སྒྲ་ཕྱི་མ་དེ་གཉིས་
རེད་དམ།”
“སྒྲ་ཕྱི་མ་གཉིས་རེད།དེ་ལྟར་མིན་ནམ། ཨ་ཕ།”
མདའ་དཔོན་གྱི་ཡིད་འཛིན་ཡག་པོ་མེད། འོན་ཏེ་ཁོས་གནས་བབ་གང་འདྲ་ཞིག་གི་
འོག་ནས་ཀྱང་བུ་མོར་གཏན་ནས་ཁ་རྩོད་བྱེད་མི་སྲིད།
“གནད་འདི་ངེས་པར་དུ་གོང་མ་ཚང་གི་ཞིབ་དཔྱོད་དཔོན་ལ་མགྱོགས་པོར་བཤད་
དགོས། ད་དུང་དོ་ནུབ་ཕྱི་ནད་ཚན་ཁག་གི་སྨན་པ་ཞིག་ཡོང་སྟེ་བེམ་པོར་བརྟག་དཔྱད་
བྱེད་དགོས་པ་དང་། རྨ་ཁར་གཞི་བཅོལ་ཏེ་རྒྱག་བྱེད་ཀྱི་མཚོན་ཆ་གོང་དུ་བཤད་པའི་མེ་
མདའ་དེ་ཡིན་མིན་བལྟ་དགོས།
“མེ་མདའ་དེ་ངས་ཨོར་སོ་ལ་བྱིན་པ་ཡིན།” མདའ་དཔོན་ན་རེ། “མེ་མདའ་དེ་རྒྱ་
མཚོའི་གཏིང་དུ་བྱིང་ཡོད་ནའང་ང་ལ་དོན་དག་གི་གསལ་ཁ་བཀྲོལ་འདོད་ཡོད ……………ངའི་
ནང་དོན་ནི …………བུ་རྒོད་པོ། དཔའ་རྩལ་ཆེ་བ་ལ། སྐབས་དེར་ཁོའི་ལག་ཏུ་མེ་མདའ་ཡོད་
པ་ནི་ཤིན་ཏུ་དགའ་འོས་པ་ཞིག་རེད། གལ་སྲིད་ངའི་མན་ཏོན་གྱི་མེ་མདའ་དེ་མེད་ཚེ་ཁོ་
རང་ཇི་ལྟར་ཐར་ཐབས་བྱ་དགོས་པའི་སྐོར་ལ་ཚོད་དཔག་བྱེད་ཐབས་བྲལ།”
བཅུ་དགུ།
ཕྱི་ནད་ཚན་ཁག་གི་སྨན་པ་སླེབས་པ་ཅུང་འཕྱིས་འདུག་སྟེ་ལམ་བར་དུ་དོན་དག་
ཅིག་ལ་འཕྲད་པས་རེད། ཁོ་རང་ཎྡིའོ་ཁན་ཐོ་ཁ་སཾ་བྲྀ་རི་ཁོ་ཎིར་འཕྲད་པ་དང་དེས་གུས་
གུས་ཞུམ་ཞུམ་ངང་རྨས་ཕོག་པའི་མི་ཞིག་ལ་སྨན་བཅོས་བྱེད་པར་ཁྲིད། ཁོ་རང་ཨོར་སོའི་
གམ་དུ་སླེབས་ཏེ་རྨ་ཁར་རྨ་བཅོས་ཐེངས་དང་པོ་བྱས། དེ་ནས་དཔའ་རྒོད་དེས་ལམ་ཐག་
རིང་ཙམ་ལ་སྐྱེལ་མ་བྱས་པ་དང་། ད་དུང་གྲོང་ཁྱེར་ཕི་སའི་མིང་དུ་གྲགས་པའི་དགེ་རྒན་
ཆེན་མོ་འགའ་ཡི་སྐོར་ནས་ལབ་གླེང་བྱས། དཔའ་རྒོད་དེས་དེ་རྣམས་ཁོའི་བློས་ཐུབ་ཀྱི་
གྲོགས་པོ་ཡིན་པར་སྨྲས་པས་སྨན་པར་མཐོང་རྒྱ་བསྐྱེད་སོང་།
“སྨན་པ་ལགས།” ཆོས་དཔོན་གྱིས་ཁོ་དང་ཞལ་གྱེས་ཞུ་སྐབས་འདི་ལྟར་སྨྲས།
“ངས་ཁྱེད་ལ་གོང་བཀུར་བླ་མེད་བྱེད་ཀྱིན་ཡོད་པས་ད་ནི་ཁྱེད་ལ་གསལ་འདེབས་ཞུ་
དགོས་དོན་མེད། སྨན་པ་ཞིག་ཡིན་ཕྱིན་གཞན་གྱི་མཐོལ་བཤགས་ལ་ཉན་པའི་ཆོས་
དཔོན་ཞིག་དང་འདྲ་བར་གསང་བ་དམ་སྲུང་བྱ་དགོས།” ཁོས་མེ་མདའི་མ་ཤུ་སྒུལ་ཙམ་
བྱས་ཏེ་མུ་མཐུད་དུ་འདི་ལྟར་བཤད། “འུ་ཅག་ལས་ཀྱི་དབང་གིས་འཕྲད་པའི་གནས་དེ་
ཡང་བརྗེད་པར་གྱིས། ཁྱེད་ཉིད་ངོ་ཤེས་པས་ཤིན་ཏུ་དགའ། བདེ་མོ་བྱོས།”
ཀོ་ལོམ་པཱས་མདའ་དཔོན་ཕུང་པོ་གཤགས་དཔྱད་ཀྱི་བྱེད་སྒོར་ཞུགས་པའི་རེ་ཞུ་བྱས།
“ཁྱེད་རང་ཨ་ཇོའི་མེ་མདའ་ལ་ཆ་རྒྱུས་ཡོད་པ་ཞིག་གཞན་སུ་ལའང་མེད།” མོ་ན་
རེ། “གལ་སྲིད་ཁྱེད་རང་ཡོད་ཚེ་ཕན་ནུས་ཐོན་པ་ཁོ་ཐག་ཡིན། ཡང་གཅིག་བཤད་ན། ས་
འདིར་མི་གདུག་པ་ཅན་མང་བས་ང་ཚོའི་ཁེ་ཕན་ལ་སྲུང་སྐྱོང་བྱེད་མཁན་མེད་ཚེ་ངེད་
ཅག་གི་གནས་བབ་ལ་ཉེན་ཁ་ཤིན་ཏུ་ཆེ།”
གམ་དུ་སྲས་མོ་ལི་ཏི་ཡ་གཅིག་པུ་མ་གཏོགས་མེད་སྐབས། ཀོ་ལོམ་པཱས་རང་ཉིད་
ཀྱི་མགོ་བོར་ན་ཟུག་བཟོད་གླགས་མེད་པ་སྐྱེས་ཡོང་བས་གྲོང་ཚོ་དང་ཐག་མི་རིང་བའི་
ཕྱི་རོལ་ཏུ་འཆམ་འཆམ་ལ་འགྲོ་བར་འདོད་ཅེས་བཤད། “ཕྱི་རོལ་གྱི་མཁའ་དབུགས་ང་
ལ་མཚོན་ན་ཕན་པ་ཆེན་པོ་ཡོད།” མོ་ན་རེ། “ངས་ཡུན་རིང་ཞིག་ལ་མཁའ་དབུགས་
གསར་བ་འབྱིན་རྔུབ་བྱེད་མ་ཐུབ།” མོ་རང་འགྲོ་ཞོར་དུ་གཅེན་པོའི་སྐོར་ནས་ལབ་གླེང་
བྱས་པ་ན། སྲས་མོ་ལི་ཏི་ཡའི་ཡིད་དབང་དེ་ལ་ཤོར་བས་ཕི་ཡེ་འྀ་ར་ནེ་ར་དང་རིང་དུ་གྱེས་
པའང་མ་ཚོར། མོས་ཤེས་རྟོགས་བྱུང་དུས་ཉི་མ་ནུབ་རིར་ཡོལ་ལ་ཉེ་བས་ཀོ་ལོམ་པཱར་ཕྱིར་
འགྲོ་དགོས་ཚུལ་བཤད། ཀོ་ལོམ་པཱས་ཕྱིར་འགྲོ་སའི་ཉེ་ལམ་ཞིག་ཤེས་པས་ལམ་ཐག་རིང་
པོ་བརྒྱུད་མི་དགོས་ཞེས་སྨྲས། དེ་ནས་ལམ་ཕྲན་དེ་དང་ཁ་བྲལ་ཏེ་མིའི་རྐང་རྗེས་བཀོད་
པའང་ཤིན་ཏུ་ཉུང་བའི་རྐང་ལམ་ཕྲ་མོ་གཞན་ཞིག་ཏུ་ཞུགས། ཡུད་ཙམ་ལ་སོང་རྗེས་དེའུ་
འབུར་ཞིག་ཏུ་འགོས་ཤིང་ངོས་གཟར་ལ་ལམ་ཡང་རྩུབ། ཀོ་ལོམ་པཱས་ལག་ཡས་ཡལ་གར་
འཇུས་ཤིང་ལག་པ་གཅིག་གིས་རྒྱབ་ཕྱོགས་ཀྱི་གྲོགས་མོ་ཁྲིད་ནས་སོང་། ཏག་ཏག་ཆུ་ཚོད་
སྐར་མ་བཅོ་ལྔའི་རིང་ལ་དཀའ་ཚེགས་ཆེན་པོས་ཡར་འཛེག་པ་ན། མོ་གཉིས་ཁམ་སྡོང་
དང་ལུམ་འབྲས་དམར་པོའི་ཚེར་སྡོང་གིས་ཁེབས་པའི་ས་མཐོ་ཞིག་ཏུ་སླེབས་པ་ཚོར་
ཞིང་། ངོ་མཚར་བའི་བྲག་གཟར་མོ་དག་གིས་མཐོང་ལམ་བཅད་འདུག སྲས་མོ་ལི་ཏི་ཡ་
འ་ཆད་འུ་ཐུག་ཏུ་གྱུར་ཡོད་ནའང་གྲོང་ཚོ་ད་དུང་མཐོང་ལམ་དུ་མ་སྣང་ལ་མུན་ཧ་ལམ་
ཡོངས་སུ་རུབ་འདུག
“སྙིང་ཉེ་བའི་ཀོ་ལོམ་པཱ།” མོ་ན་རེ། “ཁྱེད་ཀྱིས་ཤེས་སམ། ངས་བསམ་ན་འུ་གཉིས་
ལམ་ནོར་བ་འདྲ།”
“སྐྲག་མི་དགོས།” ཀོ་ལོམ་པཱས་ལན་འདི་ལྟར་བཏབ། “མུ་མཐུད་དུ་འགྲོ། ངའི་
རྗེས་སུ་ཤོག"”
“ངས་ཁག་ཐེག་བྱེད་ཐུབ། ཁྱེད་རང་ལམ་ནོར་བ་རེད། སྡེ་བ་འདིའི་ཕྱོགས་སུ་མེད།
ངས་མནའ་སྐྱེལ་ཐུབ། འུ་གཉིས་ཁ་ཕྱོགས་ལྡོག་སྟེ་འགྲོ་བཞིན་འདུག ལྟོས་དང་། ཕ་གིའི་
གློག་སྒྲོན་གྱི་འོད་ལ་ལྟོས་དང་། ཕི་ཡེ་ཤྀ་ར་ནེ་ར་ཕ་གིར་ཡོད་པ་ཁོ་ཐག་རེད།”
“སྙིང་ཉེ་མ།” ཀོ་ལོམ་པཱས་དངངས་འཚབ་ཀྱི་ཉམས་ཀྱིས་འདི་ལྟར་བཤད། “ཁྱེད་
ཀྱིས་གསུངས་པ་བཞིན་རེད། ཡིན་ནའང་འདི་ནས་གོམ་པ་ཉིས་བརྒྱའི་མཚམས་ཀྱི…………
ནགས་ཚལ་དེ་ན......”
“ཅི་རེད།"
“གཅེན་པོ་ཏག་ཏག་ནགས་ཚལ་དེར་ཡོད། གལ་ཏེ་ཁྱེད་རང་འཐད་པ་བྱུང་ཚེ་ངས་
ཁོ་རང་མཐོང་ཐུབ་ལ་འོ་ཞིག་ཀྱང་བྱ་ཐུབ།"
སྲས་མོ་ལི་ཏི་ཡ་སྐྲག་ནས་ཧ་ལས་པར་གྱུར།
“ང་རང་ཕི་ཡེ་ཤྀ་ར་ནེ་ར་ནས་ཡོང་སྐབས་མི་གཞན་སུ་ཞིག་གིས་ཀྱང་མཉམ་འཇོག་
བྱས་མེད།” ཀོ་ལོམ་པཱས་མུ་མཐུད་དུ་འདི་སྐད་སྨྲས། “ང་ཁྱེད་དང་ལྷན་དུ་ཡོད་པས་
ཡིན …………དེ་མིན ………གཞན་གྱིས་སྔ་མོ་ནས་ངའི་རྗེས་དེད་ཟིན ………… ཁོ་དང་བར་ཐག་
འདི་འདྲ་ཉེ་བས་ལྟ་རུ་འགྲོ་དགོས …………ཁྱེད་རང་ང་དང་ལྷན་དུ་སོང་སྟེ་ངའི་ཉམ་ང་བའི་
གཅེན་པོར་མི་ལྟ་དོན་ཅི། ཁོས་ཁྱེད་རང་མཐོང་ཚེ་ཧ་ཅང་དགའ་བར་འགྱུར་ངེས།”
“ཡིན་ནའང་། ཀོ་ལོམ་པཱ …………ངས་དེ་ལྟར་བསྒྲུབ་ན་ལུགས་དང་མི་མཐུན།”
“ངས་ཤེས་ཡོད། ཁྱེད་ཚོ་གྲོང་ཁྱེར་གྱི་བུད་མེད་དག་གིས་རྒྱུན་པར་ལུགས་དང་
མཐུན་མིན་ལ་བསམ་བློ་གཏོང་བ་རེད། ང་ཚོ་རི་གྲོང་གི་བུད་མེད་དག་གིས་དོན་དག་གང་
དེ་འགྲིག་མིན་ཁོ་ནར་བསམ་བློ་གཏོང་བ་ཡིན།"
“དུས་ཚོད་ཀྱང་འདི་འདྲ་འཕྱིས་པས………ཁྱེད་ཀྱི་ཕུ་བོས་ང་ལ་ཇི་ལྟར་འདོད་དམ།”
“ཁོས་གྲོགས་མོའི་སེམས་ནས་ཁོ་རང་ད་དུང་བོར་མེད་པར་འདོད་པ་དང་། དེས་ཁོ་
ལ་ན་ཟུག་བཟོད་བསྲན་བྱེད་པའི་སྙིང་རུས་བསྐྱེད་ཐུབ།”
“འོན་ཀྱང་ཨ་ཕས་སེམས་ཁྲལ་བྱེད་པ་ཁོ་ཐག་ཡིན…………”
“ཁོང་གིས་ཁྱེད་་རང་ང་དང་ལྷན་དུ་ཡོད་པ་རྟོགས་ཡོད……ཅི་འདྲ་རེད། སེམས་
ཐག་ཆོད་དང……………དེ་རིང་ཞོགས་པར་ཁྱེད་ཀྱིས་ད་དུང་ཁོའི་འདྲ་པར་ལ་བལྟས་པ་མ་
ཡིན་ནམ།” ཀོ་ལོམ་པཱས་པྲ་ཆལ་གྱི་ངང་ནས་འཛུམ་ཞིག་བསྟན་ཏེ་དེ་སྐད་སྨྲས།
“མིན་་་དངོས་གནས་མིན། ཀོ་ལོམ་པཱ། ངས་དེ་ལྟར་བྱེད་མི་ཕོད……………དེ་ན་ད་
དུང་ཇག་པ་ཡོད ……”
“ཧེ། ཇག་པ་གཉིས་ཀྱིས་ཁྱེད་རང་ངོ་མི་ཤེས་པས་ཅི་སྐྱོན། ཁྱེད་ཀྱིས་ད་དུང་ཇག་པ་
མཐོང་བར་འདོད་པ་མིན་ནམ………”
“དཀོན་མཆོག་མཁྱེན།”
“ཨེ། སྲས་མོ་ལགས། སེམས་ཐག་ཆོད་དང་། ཁྱེད་རང་གཅིག་པུ་འདི་རུ་སྐྱུར་དགོས་
ན་ངས་ཀྱང་མི་ཕོད། དོན་དག་ཅི་ཞིག་འབྱུང་བ་སུས་ཀྱང་བཤད་དཀའ། འུ་གཉིས་མཉམ་
དུ་ཨོར་སོ་ལ་ལྟ་བར་འགྲོ། ཡང་མིན་ན་ལྷན་དུ་ཕྱིར་སྡེ་བའི་ནང་དུ་འགྲོ………… ཕྱིས་སུ་ང་
རང་ཡང་བསྐྱར་གཅེན་པོར་ལྟ་རུ་ཡོང་ཆོག…………འོན་ཀྱང་དུས་ནམ་ཞིག་ལ་ཡོང་ཐུབ་པ་
སུས་ཤེས…………གཅིག་བྱས་ན་དུས་གཏན་དུ་མཐོང་མི་ཐུབ་ཀྱང་སྲིད།”
“ཁྱེད་ཀྱིས་ཅི་ཟེར། ཀོ་ལོམ་པཱ……ཆོག་གི འུ་གཉིས་འགྲོ། འོན་ཀྱང་སྐར་མ་
གཅིག་ལ་བསྡད་རྗེས་མྱུར་དུ་ཕྱིར་ལོག་དགོས།"
ཀོ་ལོམ་པཱས་མོའི་ལག་པར་དམ་དུ་འཇུས་པ་ལས་ལན་ཅི་ཡང་མ་བཏབ་པར་ཐད་
ཀར་མདུན་དུ་བསྐྱོད། གོམ་འགྲོས་མགྱོགས་དྲགས་པས་སྲས་མོ་ལི་ཏི་ཡས་རྗེས་ཆོད་པའང་
དཀའ། སྟབས་ལེགས་པ་ཞིག་ལ་ཀོ་ལོམ་པཱ་ཡུད་ཙམ་སོང་རྗེས་འགྲོ་མཚམས་བཞག་
བྱུང་། “ཐོག་མར་ཁོ་ཚོར་བརྡ་ཞིག་བཏང་རྗེས་ད་གཟོད་མདུན་ལ་བགྲོད་ན་ལེགས། དེ་
མིན་འུ་གཉིས་ཀྱིས་མདེའུ་ཉོ་དགོས་པར་ཡང་ལ་ཐང་མེད།” ཀོ་ལོམ་པཱས་དེ་སྐད་སྨྲས་པ་
དང་། ལག་པ་ཁ་ལ་བཞག་སྟེ་ཤུ་སྒྲ་ཞིག་བརྒྱབ་པ་ན། ཅང་མ་འགོར་བར་ཁྱིའི་ཟུག་སྐད་
ཅིག་ཐོས་འོངས་པ་དང་ནགས་ཁྲོད་ཀྱི་དཔའ་བོའི་སོ་ལྟ་པ་ལམ་སང་སླེབས་བྱུང་། མ་གཞི་
ང་ཚོའི་ངོ་ཤེས་རྙིང་པ་སྟེ་ཁྱི་གུ་བྷཾ་རུ་སཾ་ཁོ་ཡིན་ལ། དེས་དེ་མ་ཐག་ཀོ་ལོམ་པཱ་ངོས་ཟིན་
ཏེ་མ་བསྐུལ་དང་བླངས་ཀྱིས་མདུན་ནས་ལམ་ཁྲིད་དེ་སོང་། ནགས་ཁྲོད་ཀྱི་ལམ་ཕྲན་དུ་
ཞུགས་ཏེ་དཀྱོགས་ལམ་མང་པོ་ཞིག་བརྒྱུད་མཐར། ལུས་ཡོངས་སུ་དྲག་ཆས་སྤྲས་པའི་མི་
གཉིས་ཚུར་འོངས་ཏེ་མོ་གཉིས་ཀའི་མདུན་བསུས་བྱུང་།
“ཁྱོད་ཡིན་ནམ། བྷཾ་རན་དོ་ལཱ་སིའོ།” ཀོ་ལོམ་པཱས་འདི་ལྟར་དྲིས། “ངའི་གཅེན་
པོ་གང་དུ་ཡོད།”
“ཕ་གི་ན་ཡོད།” ཇག་པ་དེ་ན་རེ། “འོན་ཀྱང་ཁ་རོག་གེར་སོང་། ཁོ་གཉིད་འདུག
རྨས་ཕོག་པ་ནས་བཟུང་ཐེངས་དང་པོར་གཉིད་ཁུག་པ་རེད། དཀོན་མཆོག་མཁྱེན། འདྲེ་
འགྲོ་སར་བུད་མེད་ཀྱང་འགྲོ་ཐུབ་པ་དེ་རིང་ཤེས་པ་ཡིན།”
བུ་མོ་གཉིས་སེམས་ཆུང་ངང་ཕར་སོང་བ་ན་མེ་ཕུང་ཞིག་མཐོང་། དོགས་ཟོན་བྱ་ཕྱིར་
མཐའ་འཁོར་དུ་རྡོ་ར་ཞིག་བརྒྱབ་སྟེ་མེ་འོད་བསྒྲིབས་ཡོད། ཨོར་སོ་མེ་ཕུང་གི་འཁྲིས་སུ་
ཉལ་འདུག་ལ་ལུས་སུ་ལྭ་རིང་ཞིག་བཀབ་འདུག ཁོའི་བཞིན་མདངས་སྐྱ་བོར་གྱུར་ཅིང་
དབུགས་གཏོང་ལེན་བྱེད་པར་ཡང་དཀའ་ཚེགས་ཡོད་པར་སྣང་། ཀོ་ལོམ་པཱ་ཁོའི་གམ་དུ་
སར་བསྡད་པ་དང་ལག་ཟུང་ཐལ་མོ་སྦྱར་ཏེ་ཁོའི་གདོང་ལ་ཁ་རོག་གེར་ཅེར་འདུག་པས།
ཧ་ལམ་ཁོའི་ཕྱིར་དུ་གསོལ་འདེབས་བྱེད་བཞིན་ཡོད་པ་འདྲ། སྲས་མོ་ལི་ཏི་ཡས་ལག་
རས་ཀྱིས་གདོང་བཀབ་སྟེ་ཀོ་ལོམ་པཱར་གཏད་ནས་ཡོད་མོད། འོན་ཀྱང་དུས་ངེས་མེད་དུ་
མགོ་བོ་ཡར་དགྱེ་སྟེ་ཀོ་ལོམ་པཱའི་རྒྱབ་ནས་རྨས་ཟིན་པའི་མི་དེར་ལྟ་བཞིན་ཡོད། དེ་ལྟར་
ཆུ་ཚོད་སྐར་མ་བཅོ་ལྔ་འགོར་ཞིང་སུས་ཀྱང་ཁ་མ་གྲག ཆོས་ལུགས་རིག་པའི་མཁས་
པས་ལག་བརྡ་ཞིག་བསྟན་ཏེ་བྷཾ་རན་དོ་ལཱ་སིའོ་དང་ཁོ་གཉིས་ནགས་གསེང་དུ་འཛུལ་བ་
ན། སྲས་མོ་ལི་ཏི་ཡས་སེམས་ལྷོད་ལ་བབས་ཏེ་དབུགས་རིང་ཞིག་གཏོང་དགོས་བྱུང་། མོས་
ཇག་པ་རྣམས་ཀྱི་སྨ་ར་དང་ལུས་ཀྱི་ཆ་བྱད་ལ་ས་གནས་ཀྱི་ཁྱད་ཆོས་སྟུག་པོ་ཡོད་པར་
འདོད་པ་ཐེངས་དང་པོ་ཡིན།
མཐར་ཨོར་སོས་འགུལ་ཙམ་བྱས་སོང་། ཀོ་ལོམ་པཱས་དེ་འཕྲལ་ལུས་པོ་བསྒུར་ཏེ་ཁོ་
ལ་བསྟུད་མར་འོ་འགའ་བྱས་ཤིང་། མཚམས་མེད་པར་ཁོ་ལ་རྨ་ཁ་ཅི་འདྲ་ཡིན་པ་དང་། ན་
ཟུག་སྐྱེ་མིན། ཅི་ཞིག་མཁོ་བ་སོགས་དྲིས། ཨོ་སོས་ཕྱིར་ཁོ་རང་ཤིན་ཏུ་བདེ་ཚུལ་གྱི་ལན
བཏབ་རྗེས། སྲས་མོ་ནེ་ཝིའོ་ད་དུང་ཕི་ཡེ་ཤྀ་ར་ནེ་རར་ཡོད་མེད་དང་ཁོ་ལ་འཕྲིན་ལན་
བྲིས་ཡོད་མེད་སོགས་དྲིས་བྱུང་། ཀོ་ལོམ་པཱས་ལུས་སྟོད་བསྒུར་ཏེ་སྲས་མོ་ནེ་ཝིའོ་ཡོངས་
སུ་བསྒྲིབས་ཟིན་ལ། ས་རུབ་པས་གལ་སྲིད་ཨོར་སོས་མཐོང་ནའང་ངོས་ཟིན་པ་དཀའ། ཀོ་
ལོམ་པཱས་ལག་པ་ཡ་གཅིག་གིས་སྲས་མོ་ནེ་ཝིའོ་ཡི་ལག་པ་ནས་འཐེན་ཞིང་ལག་པ་ཡ་
གཅིག་གིས་ག་ལེར་རྨས་མའི་མགོ་བོ་ཡར་བསྐྱོར།
“བྲིས་མི་འདུག ཨ་ཇོ། མོས་ངའི་ལག་ཏུ་ཁྱོད་ལ་སྤྲིངས་པའི་འཕྲིན་ཡིག་ཅི་ཡང་
བཞག་མེད…………འོན་ཀྱང་ཁྱོད་ཀྱིས་རྟག་ཏུ་སྲས་མོ་ནེ་ཝིའོ་དྲན་གྱིན་འདུག ཁྱོད་རང་མོ་
ལ་དགའ་བ་ཡིན་ནམ།”
“དེ་ལོས་ཡིན། ཀོ་ལོམ་པཱ།………… ཡིན་ནའང་མོས …..གཅིག་བྱས་ན་མོས་ད་ལྟ་ང་
རང་མིག་ནང་དུ་བཞག་མེད་ཀྱང་སྲིད།”
སྐབས་འདིར་སྲས་མོ་ནེ་ཝིའོ་ཡིས་ཤུགས་བཏོན་ཏེ་ལག་པ་ཕྱིར་བསྐུམ་པར་འདོད་
མོད། འོན་ཀྱང་ཀོ་ལོམ་པཱའི་ལག་ནས་འཆོར་དགོས་ན་དེ་འདྲའི་ལས་སླ་མོ་ཞིག་ག་ལ་
ཡིན། ཀོ་ལོམ་པཱའི་ལག་པ་ཕྲ་ཞིང་མཉེན་ལ། ལྟ་ན་སྡུག་པ་ཞིག་ཏུ་སྣང་ནའང་ཤུགས་ཀྱིས་
ཁེངས་ཡོད་པ་གོང་དུ་བརྗོད་ཟིན།
“ཁྱོད་ཀྱིས་དེ་འདྲའི་ལག་རྗེས་ཤིག་བཞག་པས།” ཀོ་ལོམ་པཱས་སྐད་ཆེན་པོས་འདི་
ལྟར་བཤད། “མིག་ནང་དུ་མི་འཇོག་པ་ག་ལ་སྲིད………དེ་ལས་ལྡོག་སྟེ་རྒྱུན་པར་མོས་ཁྱོད་
ལ་བསྟོད་ར་བྱེད་བཞིན་འདུག……… འོ།ཨོར་སོ། མོ་རང་གླེང་ཡོང་ཚེ་ངས་ཁྱོད་ལ་བཤད་
རྒྱུའི་སྐད་ཆ་ད་དུང་མང་པོ་ཡོད།”
སྲས་མོ་ནེ་ཝིའོ་ཡིས་ལག་པ་ཤུགས་ཀྱིས་ཕྱིར་འཐེན་མོད། འོན་ཀྱང་ཀོ་ལོམ་པཱས་ག་
ལེར་ཚུར་འཐེན་ཏེ་ཨོར་སོའི་ལག་པ་དང་ཇེ་ཉེ་ནས་ཇེ་ཉེར་གྱུར།
“ཡིན་ནའང་།” ཨོར་སོ་ན་རེ། “མོས་ང་ལ་འཕྲིན་ལན་མི་འབྲི་དོན་ཅི་རེད། ཐིག་
ཕྲེང་གཅིག་བྲིས་ཀྱང་ཆོག་སྟེ་ངའི་ཡིད་ཚིམ་པ་ཡིན།”
ཀོ་ལོམ་པཱས་སྲས་མོ་ནེ་ཝིའོ་ཡི་ལག་པ་ཚུར་འཐེན་ཏེ་ཇེ་ཉེ་ནས་ཇེ་ཉེར་བཏང་སྟེ་
མཐར་གཅེན་པོའི་ལག་པའི་ནང་དུ་བཞག་རྗེས། རང་ཉིད་ཐོལ་གྱིས་ཕྱིར་བཀྱེད་དེ་ཧབ་
ཆ་རྒྱག་བཞིན་འདི་ལྟར་བཤད། “ཨོར་སོ། སྲས་མོ་ལི་ཏི་ཡར་ངན་སྨྲས་བྱེད་མི་རུང་། ད་ལྟ་
མོས་ཁོར་སི་ཁཱའི་སྐད་ཡོངས་སུ་གོ་ཐུབ།”
སྲས་མོ་ལི་ཏི་ཡས་འཕྲལ་དུ་ལག་པ་ཕྱིར་བསྐུམས་པ་དང་གཞན་གྱིས་ཐོས་ཐབས་
བྲལ་བའི་སྐད་ཆ་ཤབ་ཤུབ་ཅིག་སྨྲས། ཨོར་སོས་རང་ཉིད་ཀྱིས་རྨི་ལམ་རྨིས་པ་མིན་ནམ་
སྙམ་བྱུང་།
“ཁྱེད་ཀྱིས་འདི་ན། སྲས་མོ་ནེ་ཝིའོ། དཀོན་མཆོག་མཁྱེན། ཁྱེད་ཀྱིས་འདི་ལྟར.--.……
ཁྱེད་ཀྱིས་དངོས་གནས་ང་ལ་བདེ་སྐྱིད་བསྐྲུན་སོང་།” དེ་ལྟར་བཤད་བཞིན་ཁོས་ལུས་པོ་
ཡར་དགྱེ་སྟེ་མོ་དང་བར་ཐག་ཇེ་ཉེར་གཏོང་གྲབས་བྱས།
“ང་ཁྱེད་ཀྱི་གཅུང་མོའི་རོགས་པར་ཡོང་བ་ཡིན།” སྲས་མོ་ལི་ཏི་ཡ་ན་རེ། “མོ་
རང་གང་དུ་འགྲོ་བར་གཞན་ལ་དོགས་པ་མི་སློང་ཆེད …… ཡང་གཅིག་བཤད་ན། ངས་
ཀྱང ……………དངོས་སུ་ལྟ …………ཨ་ཧོ། ཁྱེད་ཀྱིས་འདི་རུ་སྡུག་བསྔལ་མྱོང་བཞིན་འདུག་ཨང་།”
ཀོ་ལོམ་པཱ་ཨོར་སོའི་རྒྱབ་ཕྱོགས་སུ་ཡོད་ཅིང་སེམས་ཆུང་ངང་ཁོ་རང་ཡར་བསྐྱོར་ཏེ་
མགོ་བོ་རང་ཉིད་ཀྱི་པང་དུ་བཞག་པ་དང་། ལག་པ་ཁོའི་སྐེ་རུ་འཁྱུད་དེ་སྲས་མོ་ལི་ཏི་ཡར་
ཚུར་ཤོག་ཅེས་པའི་བརྡ་བསྟན། “ཉེ་སར་ཐུད་ཅིག ཉེ་སར་ཐུད་ཅིག" མོ་ན་རེ། “རྨས་
མར་སྐད་མགོ་མཐོ་རུ་མ་འཇུག” སྲས་མོ་ལི་ཏི་ཡ་ད་དུང་ཐེ་ཚོམ་གྱི་ངང་དུ་ལུས་ཡོད་
མོད། ཀོ་ལོམ་པཱས་མོའི་ལག་པ་ནས་བཟུང་སྟེ་གམ་དུ་སྡོད་པར་བཅུག་ཅིང་སྟོད་གོས་སྨད་
གཡོགས་མཉམ་སྦྱར་མ་དེ་ཨོར་སོའི་ལུས་ལ་རེག་པར་བྱས། ད་དུང་ཀོ་ལོམ་པཱས་བཟུང་
འདུག་པའི་ལག་པ་དེ་ཡང་ཨོར་སོའི་ཕྲག་པར་འཇོག་ཏུ་བཅུག
“འདི་ལྟར་བགྱིས་ན་ཁོ་རང་ཤིན་ཏུ་སྐྱིད་ངེས།” ཀོ་ལོམ་པཱས་སྤྲོ་དགའི་ངང་འདི་
ལྟར་བཤད། “ཨོར་སོ། འདི་འདྲའི་མཛེས་ཤིང་སྡུག་པའི་མཚན་མོར་ནགས་ཚལ་དུ་རས་
གུར་ནང་ཉལ་དགོས་ཀྱང་བདེ་སྐྱིད་ཅིག་མ་རེད་དམ།”
“འོ། དེ་ལོས་ཡིན།” ཨོར་སོ་ན་རེ།“ཡིད་དུ་འོང་བའི་མཚན་ལྗོངས་འདི་ངས་
ནམ་ཡང་བརྗེད་མི་སྲིད།”
“ཁྱེད་ལ་ན་ཟུག་ཤིན་ཏུ་ཆེ་བ་ཁོ་ཐག་རེད།”
“ད་ནི་ང་ལ་ན་ཟུག་གི་ཚོར་བ་ཅི་ཡང་མེད།” ཨོར་སོ་ན་རེ། “ང་དངོས་གནས་
འདི་རུ་འཆི་དགོས་ཀྱང་ཆོག” ཁོས་དེ་སྐད་བཤད་ཞོར་ལག་པ་ག་ལེར་ཀོ་ལོམ་པཱས་
འཇུས་འདུག་པའི་སྲས་མོ་ལི་ཏི་ཡའི་ལག་པའི་ཕྱོགས་སུ་ནུར
“སྐུ་ཞབས་ཏེལ་ལ“རེབ་བྷི་ཡ། ང་ཚོས་ཁྱེད་རང་ས་གཞན་ཞིག་ཏུ་ཁྲིད་དེ་སྨན་
བཅོས་ལེགས་པོ་བྱེད་ངེས་ཡིན།” སྲས་མོ་ལི་ཏི་ཡ་ན་རེ། “ད་ལྟ་ཁྱེད་འདི་ལྟར་ཉལ་
འདུག་པ་མཐོང་ཚེ་སེམས་མི་སྐྱིད་པ་ཞིག་རེད…………མགོ་ན་ཀླད་ཁེབས་ཅི་ཡང་མེད་
པར ………ངས་འདི་རུ་ཐ་ན་གཉིད་ཀྱང་ཁུག་མི་སྲིད།”
“ང་ཁྱེད་ལ་འཕྲད་པར་འཛེམ་པ་མིན་ཚེ། སྲས་མོ་ནེ་ཝིའོ། ང་རང་སྔ་མོ་ནས་ཕྱིར་
ཕི་ཡེ་ཐིཾ་ར་ནེ་ར་ལ་རང་ཉེས་ངོས་ལེན་ཞུ་རུ་ཆས་སོང་།”
“ཨེ། ཨོར་སོ། ཁྱོད་མོ་ལ་འཕྲད་པར་ཅི་ཕྱིར་འཛེམ་པ་ཡིན།” ཀོ་ལོམ་པཱས་དེ་སྐད་དྲིས།
“དེ་ནི་ངས་ཁྱེད་ཀྱི་ཁ་ལ་མ་ཉན་པས་ཡིན། སྲས་མོ་ནེ་ཝིའོ…………དེ་བས་ད་ལྟ་ང་
རང་ཁྱོད་དང་འཕྲད་ཚེ་ངོ་གནོང་བ་ཞིག་རེད།་
“སྲས་མོ་ལི་ཏི་ཡ། ཁྱེད་ཀྱིས་ཤེས་སམ། ཨ་ཇོ་ནི་ཁྱེད་ཀྱིས་ཅི་བཤད་དང་དུ་ལེན་པ་
ཞིག་ཏུ་གྱུར་འདུག རྗེས་སུ་ངས་ཁོ་རང་ཁྱེད་དང་ཐུག་པར་བཀག་འགོག་བྱེད་དགོས།”
ཀོ་ལོམ་པཱས་གད་མོ་དགོད་བཞིན་དེ་སྐད་སྨྲས།
ཁྱེད་རང་དོན་རྐྱེན་མི་ལེགས་པ་འདི་ལས་དཀར་འདོན་བྱས་ཏེ་སྐྱོན་ཅི་ཡང་མི་
འབྱུང་བར་སྨོན……………” སྲས་མོ་ནེ་ཝིའོ་ན་རེ། “གལ་ཏེ་ངེད་གཉིས་འགྲོ་སྐབས་ཁྱེད་ལ་
དྲང་བདེན་གྱིས་ཐག་གཅོད་བྱས་ཤིང་། ཁྱེད་ཀྱི་དཔའ་རྩལ་ཆེ་ལ་གཞུང་རྒྱུད་དྲང་བའང་
ཁས་ལེན་བྱས་ཡོད་པ་མཐོང་ཐུབ་ཚེ་ངའི་ཡིད་ཚིམ་པ་ཡིན།”
“ཁྱེད་རང་འགྲོ་རྒྱུ་ཡིན་ནམ། སྲས་མོ་ནེ་ཝིའོ། ཁྱོད་ཀྱིས་སྐད་ཆ་འདི་འདྲ་སྔ་མོ་
ནས་མི་བཤད་རོགས། '
“ཐབས་ཅི་ཡོད………ཨ་ཕས་རྟག་ཏུ་རི་དྭགས་རྔོན་ཏེ་སྡོད་མི་ཐུབ‘……ཁོ་རང་འགྲོ་
འདོད་བྱུང་འདུག"
ཨོར་སོའི་ལག་པ་སྤྱིར་ན་སྲས་མོ་ལི་ཏི་ཡའི་ལག་པར་རེག་འདུག་མོད། སྐད་ཆ་འདི་
བཤད་མ་ཐག་ལག་པ་གློ་བུར་དུ་མར་བཞག་པ་དང་། སྐད་ཅིག་མ་དེར་སུས་ཀྱང་ཁ་མ་
གྲག་པར་ལུས།
“ཆོག་གི” ཀོ་ལོམ་པཱ་ན་རེ། “ང་ཚོས་ཁྱེད་གཉིས་དེ་འདྲའི་མགྱོགས་པོའི་ངང་
འགྲོ་རུ་མི་འཇུག ཕི་ཡེ་ཡྀ་ར་ནེ་རར་ང་ཚོས་ད་དུང་ཁྱེད་གཉིས་ལ་ལྟད་མོ་མང་པོ་ཞིག་
སྟོན་དགོས…………ཡང་གཅིག་བཤད་ན། ཁྱེད་ཀྱིས་ང་ལ་རི་མོ་ཞིག་འབྲི་ཞེས་ཁས་བླངས་
ཡོད་མོད་ད་ལྟ་ད་དུང་མགོ་ཡང་བརྩམས་མེད…………ངས་ཀྱང་ཁྱེད་ལ་བརྩེ་གཞས་ཚན་པ་
བདུན་ཅུ་དོན་ལྔ་ཅན་ཞིག་རྩོམ་རྒྱུ་ཁས་བླངས་ཡོད……………ད་དུང ………… ཡ། བྷྀ་རུ་སཾ་ཁོ་ཅིའི་
ཕྱིར་ཟུག་པ་རེད༞…………བྷཾ་རན་དོ་ལཱ་སིའོ་དེའི་རྗེས་སུ་བརྒྱུགས་སོང……ང་སོང་ནས་དོན་
དག་ཅི་ཞིག་བྱུང་ཡོད་པར་བལྟ།”
མོ་རང་ཧོབ་སྟེ་ཡར་ལངས་པ་དང་། འཛེམ་དོགས་ཅི་ཡང་མེད་པར་ཨོར་སོའི་མགོ་བོ་
སྲས་མོ་ནེ་ཝིའོ་ཡི་པང་དུ་བཞག་སྟེ་ཇག་པ་རྣམས་ཀྱི་ཕྱོགས་སུ་བརྒྱུགས་སོང་།
གློ་བུར་དུ་སྲས་མོ་ནེ་ཝིའོ་ཡིས་རང་ཉིད་ནགས་ཚལ་གསེང་དུ་ཕོ་གསར་དཔའ་
ཉམས་ལྡན་པ་ཞིག་དང་ལྷན་དུ་ཡོད་པ་ཚོར་མ་ཐག་སེམས་ལ་དངངས་འཚབ་ཅིག་སྐྱེས་
ཤིང་། གལ་ཏེ་ལུས་པོ་ཐད་ཀར་ཕྱིར་ནུར་ཚེ་ཨོར་སོ་ལ་ན་ཟུག་སྐྱེད་པར་དོགས་པས་མོ་
རང་ཅི་བྱ་གཏོལ་མེད་དུ་གྱུར། འོན་ཀྱང་ཨོར་སོ་རང་འགུལ་གྱིས་ཁོའི་གཅུང་མོས་ཁོ་ལ་
གསར་དུ་བཞག་པའི་སྔས་འབོལ་དེ་ལས་མགོ་བོ་ཡར་བཀྱགས་པ་དང་གཡས་ལག་ལ་
བརྟེན་ཏེ་ཙོག་པོར་བསྡད། “དེ་ལྟར་ན། ཁྱེད་རང་མི་འགྱངས་པར་ཕྱིར་འགྲོ་རྒྱུ་ཡིན་ནམ།
སྲས་མོ་ལི་ཏི་ཡ། ང་ལ་ཁྱེད་རང་གོད་ཆག་ཅན་གྱི་ས་ཆ་འདིར་ཡུན་རིང་སྡོད་དགོས་པའི་
བསམ་ཚུལ་ཡེ་ནས་སྐྱེས་མ་མྱོང ……………འོན་ཀྱང……………ཁྱེད་རང་ཡུལ་འདིར་འབྱོར་བ་ནས་
བཟུང་། ངས་ནམ་ཞིག་ཁྱེད་དང་འབྲལ་དགོས་པར་བསམ་ན་སེམས་སུ་སྡུག་བསྔལ་བཟོད་
གླགས་བྲལ་བ་སྐྱེས་འོངས ……ང་ནི་ལྡིང་དཔོན་ལས་ངན་ཞིག་རེད……………མདུན་ལམ་ནི་
མེད ………… ད་ལྟ་ད་དུང་བྲོས་བྱོལ་ཉེས་ཅན་དུ་གྱུར་པ་རེད…………’སྲས་མོ་ལི་ཏི་ཡ། སྤྱིར་ན་ད་
ནི་ཁྱེད་ལ་དགའ་བའི་སྙིང་གཏམ་བརྗོད་རན་མིན་མོད། འོན་ཀྱང་འདི་ནི་གཅིག་བྱས་ན་
ངས་ཁྱེད་ལ་སེམས་གཏམ་བཤད་པའི་གོ་སྐབས་གཅིག་པུ་དེ་ཡིན་ངེས། ད་ལྟ་ངས་སེམས་
སུ་ཉར་བའི་སྐད་ཆ་ཐམས་ཅད་ངག་སྒོ་ནས་བཤད་ཟིན་པས་ལུས་སེམས་ཀུན་ལ་བདེ་སྣང་
ཞིག་སྐྱེས་འོངས་པ་འདྲ།”
སྲས་མོ་ལི་ཏི་ཡའི་ཁ་ཕར་འཁོར་བ་དང་། ཧ་ལམ་མུན་པ་སྟུག་པོས་ཀྱང་མོའི་བཞིན་
གྱི་དམར་མདངས་བསྒྲིབ་པར་དཀའ་བ་འདྲ། “སྐུ་ཞབས་ཏེལ་ལ“རེབ་བྷི་ཡ།” མོའི་ངག་
ཅུང་ཟད་འདར་ཏེ “ང་འདི་ལ་ཡོང་དོན་ཅི་རེད། གལ་ཏེ ༞……" ཅེས་བཤད་ཞོར་དུ་ཨེ་
ཅིབ་ཀྱི་བཀྲ་ཤིས་པའི་རྟེན་དེ་ཨོར་སོའི་ལག་ཏུ་བཞག དེ་ནས་སླར་ཡང་བཙན་ཚུགས་
ཀྱིས་བཞད་གད་སློང་བའི་ནམ་རྒྱུན་གྱི་བཤད་སྟངས་སུ་བསྒྱུར་ཏེ་འདི་སྐད་སྨྲས། “སྐུ་
ཞབས་ཨོར་སོ། ཁྱེད་ཀྱིས་དེ་ལྟར་གསུངས་ན་མི་འགྲིག …… ནགས་ཚལ་འདིའི་ཁྲོད་
དུ…………… ད་དུང་མཐའ་འཁོར་ན་ཁྱེད་ཀྱི་སྤུན་ཟླ་དཔའ་རྒོད་དེ་རྣམས་ཡོད་པས། ང་ཁྱེད་ཀྱི་
སྟེང་ལ་ཁོང་ཁྲོ་ལངས་མི་ཕོད་པ་ཁྱེད་ཀྱིས་ལོས་ཤེས།”
ཨོར་སོས་ལུས་པོ་འགུལ་ཙམ་བྱས་ཏེ་བཀྲ་ཤིས་པའི་རྟེན་ཁོ་ལ་ཕྱིར་སྟེར་བྱེད་ཀྱི་ལག་
པར་འོ་ཞིག་བྱ་བར་འདོད། འོན་ཏེ། སྲས་མོ་ལི་ཏི་ཡའི་ལག་པ་ཕྱིར་བསྐུམས་ཚད་མགྱོགས་
དྲགས་པས་ཨོར་སོས་རང་ལྕོགས་མ་ཐུབ་པར་ལུས་པོ་རྨས་ཟིན་པའི་ལག་པའི་སྟེང་དུ་
ཁེལ་བ་ན། ངག་ནས་རང་དབང་མེད་པར་ན་ཟུག་གི་འཁུན་སྒྲ་ཤོར་སོང་།
“ང་ཡི་གྲོགས་པོ་ལགས། ཁྱེད་ལ་ན་ཟུག་བསྐྱེད་པ་རེད་དམ།” སྲས་མོ་ལི་ཏི་ཡས་
ངག་ནས་ཨག་སྐད་ཤོར་ཏེ་མྱུར་དུ་ཁོ་རང་ཡར་བསྐྱོར། “ང་རང་ལན་པ་ཡིན། བཟོད་སྒོམ་
གནང་རོགས ………” ཁོ་གཉིས་ཀྱིས་ཁ་རོག་གེར་ལབ་གླེང་ཅུང་ཙམ་བྱས་ཤིང་ཕན་ཚུན་
གྱི་བར་ཐག་ཤིན་ཏུ་ཉེ་བར་གྱུར། ཀོ་ལོམ་པཱ་རྟབ་རྟབ་པོར་བརྒྱུགས་ཡོང་ཞིང་ཁོ་གཉིས་ཀྱི
བཟོ་ལྟ་དེ་ད་ཅི་མོ་རང་ཁ་གྱེས་སྐབས་ཀྱི་རྣམ་པ་དང་འདྲ་བ་མཐོང་།
“སྐོར་ཞིབ་རུ་ཁག་སླེབས་བྱུང་།” མོས་འདི་ལྟར་སྐད་བརྒྱབ། “ཨོར་སོ། ཡར་ལངས་
ཐབས་བྱོས། ངས་ཁྱོད་རང་ཡར་སྐྱོར།”
“ང་ལ་ཁ་ཡ་བྱེད་མི་དགོས།” ཨོར་སོ་ན་རེ། “ཇག་པ་གཉིས་ཀར་མྱུར་དུ་ཕྲོས་ཞེས་
ཤོད ……… ཁོ་ཚོར་ང་འཛིན་དུ་བཅུག་པས་ཆོག སྐྱོན་ཆེན་པོ་ཡོད་མི་སྲིད། ཁྱོད་ཀྱིས་སྲས་
མོ་ལི་ཏི་ཡ་ཁྲིད་ནས་སོང་། དཀོན་མཆོག་གི་ཁ་ངོར་ལྟོས་ལ་མོ་རང་འདིར་ཡོད་པ་གཞན་
ལ་ཤེས་སུ་མ་འཇུག”
“ངས་ཁྱོད་རང་སྐྱུར་མི་སྲིད།” ཀོ་ལོམ་པཱའི་རྗེས་སུ་བརྒྱུགས་ཡོང་བའི་བྷཾ་རན་དོ་
ལཱ་སིའོ་ཡིས་འདི་ལྟར་བཤད། “སྐོར་ཞིབ་རུ་ཁག་གི་རུ་དཔོན་གྱི་ཆོས་ཡབ་ནི་ཁྲིམས་རྩོད་
པ་བྷ་རི་སི་ཎི་རེད། ཁོས་ཁྱོད་རང་འཛིན་བཟུང་བྱེད་པ་ཙམ་དུ་མ་ཟད་གསོད་པར་ངེས་ལ།
དེ་ནས་བསམ་བཞིན་དུ་མིན་ཞེས་བཤད་ངེས།”
ཨོར་སོས་ན་ཟུག་བསྲན་ཏེ་ཡར་ལངས་ཤིང་གོམ་པ་འགའ་སྤོས། འོན་ཀྱང་དེ་མ་ཐག་
འགྲོ་མཚམས་བཞག “ང་འགྲོ་ཐུབ་ཀྱི་མི་འདུག” ཁོ་ན་རེ། “ཁྱོད་ཚོ་ཕྲོས་ཤིག བདེ་མོ་
བྱོས། སྲས་མོ་ནེ་ཝིའོ། ཁྱེད་ཀྱི་ལག་པ་ཚུར་སྲིངས་དང་། བདེ་མོ་བྱོས།”
“ང་ཚོས་ཁྱོད་སྐྱུར་མི་རུང་།” བུ་མོ་གཉིས་ཀས་མགྲིན་གཅིག་ཏུ་དེ་སྐད་སྨྲས།
“ཁྱོད་འགྲོ་མི་ཐུབ་ན།” བྷཾ་རན་དོ་ལཱ་སིའོ་ན་རེ། “ངས་འཁུར་བར་བྱ། ཤོག ང་
ཡི་ལྡིང་དཔོན། སྤོབས་པ་སྐྱེད་ཅིག ཕ་གིའི་རྒྱབ་ཕྱོགས་ཀྱི་ལུང་ཤུར་ནང་དུ་བྲོས་ན་འབྲོ་
ལོང་ཡོད། སྐུ་ཞབས་ཆོས་དཔོན་གྱིས་ཁོ་ཚོ་ཡུད་ཙམ་ལ་འགོག་ཐུབ།”
“མིན། ཁྱོད་ཚོས་ང་ལ་ཁ་ཡ་བྱེད་མི་དགོས།” ཨོར་སོས་འདི་ལྟར་བཤད་ཞོར་ས་རུ་
གན་རྐྱལ་དུ་ལོག “ཀོ་ལོམ་པཱ། དཀོན་མཆོག་གི་ཁ་ངོར་ལྟོས་ལ་མྱུར་དུ་སྲས་མོ་ནེ་ཝིའོ་
ཁྲིད་ཅིག”
“སྲས་མོ་ཀོ་ལོམ་པཱ། ཁྱོད་ལ་རྩལ་ཤུགས་ཡོད་པས།” བྷཾ་རན་དོ་ལཱ་སིའོ་ན་རེ།“ཁྱོད་
ཀྱིས་ཁོའི་ཕྲག་པ་ནས་ཟུངས། ངས། ངས་ཁོའི་རྐང་པ་ནས་འཛིན། རེད། མདུན་དུ་འགྲོ།”
ཨོར་སོས་ཇི་ལྟར་ཨུ་ཚུགས་བྱས་ཀྱང་ཁོ་གཉིས་ཀྱིས་དོ་སྣང་མི་བྱེད་པར་ཡར་བཀྱགས་
ཏེ་མྱུར་སྟབས་ཀྱིས་མདུན་དུ་བསྐྱོད་པ་དང་། སྲས་མོ་ལི་ཏི་ཡ་རྗེས་སུ་འབྲངས་ཤིང་ཧ་ཅང་
སྐྲག་སྣང་སྐྱེ་བཞིན་ཡོད། གློ་བུར་དུ་མེ་མདའི་སྒྲ་ཞིག་གྲགས་པ་དང་དེའི་རྗེས་སུ་བསྟུད་
མར་མེ་མདའི་སྒྲ་བཞི་ལྔ་ཙམ་གྲགས་པ་ན། སྲས་མོ་ལི་ཏི་ཡའི་ངག་ནས་སྐད་ཅོར་ཤོར་བ་
དང་བྷཾ་རན་དོ་ལཱ་སིའོ་ཡིས་སྡིགས་མོ་ཐེངས་གཅིག་བྱས། ཡིན་ནའང་གོམ་ཁ་སྔར་ལས་ཇེ་
མགྱོགས་སུ་བཏང་བས་ཀོ་ལོམ་པཱས་ཀྱང་དེ་དང་བསྟུན་ནས་འདུར་རྒྱུག་བྱས་ཤིང་། ནགས་
ཀྱི་ཡལ་འདབ་ཀྱིས་ངོ་གདོང་བརྡར་ཞིང་སྨད་གཡོགས་གཙབ་ནའང་དོ་སྣང་ཅི་ཡང་མ་བྱས།
“མགོ་བོ་སྒུར། མགོ་བོ་སྒུར། སྙིང་ཉེ་མ།” མོས་གྲོགས་མོར་འདི་ལྟར་བཤད། “དེ་
མིན་མདེའུས་ཁྱོད་ལ་ཕོག་པར་འགྱུར།"
དེ་ལྟར་ཁོ་ཚོ་དབུགས་ཐེངས་གཅིག་གིས་གོམ་པ་ལྔ་བརྒྱ་ཙམ་ལ་སོང་བ་ན། བྷཻ་རན་
དོ་ལཱ་སིའོ་ཡིས་གློ་བུར་དུ་འགྲོ་མཚམས་བཞག་སྟེ་མུ་མཐུད་དུ་འགྲོ་མི་ནུས་སོ་ཟེར་ཞིང་།
ཀོ་ལོམ་པཱས་སྐུལ་སློང་དང་འཁང་ར་ཇི་ལྟར་བྱས་ཀྱང་ཁོས་ལུས་པོ་སྒུར་ཙམ་བྱས་རྗེས་ས་
རུ་གན་རྐྱལ་དུ་འགྱེལ།
“སྲས་མོ་ནེ་ཝིའོ་གང་དུ་འདུག” ཨོར་སོས་དེ་སྐད་དྲིས།
སྲས་མོ་ལི་ཏི་ཡ་མེ་མདའི་སྒྲ་ལ་ཞེད་པར་གྱུར་ཅིང་། ནགས་ཚལ་གྱི་ཁོང་གསེང་དུ་
བགྲོད་མ་བདེ་བས་ཅང་མ་འགོར་བར་ཁོ་ཚོ་དང་ཁ་འཐོར། མོ་རང་གཅིག་པུ་རྗེས་སུ་ལུས་
པ་ན་ཤིན་ཏུ་སྐྲག་སྟེ་སྙིང་ཆུང་ལུ་གུ་ལྟར་ལྡིང་།
‘མོ་རྗེས་སུ་ལུས་པ་རེད།” བྷཾ་རན་དོ་ལཱ་སིའོ་ན་རེ། “ཡིན་ནའང་མོ་རང་བོར་མི་
སྲིད། བུད་མེད་ཀྱིས་ནམ་ཡང་ལམ་ཞིག་རྙེད་ཐུབ། ཁྱོད་ཀྱིས་ཉོན་དང་། ཨོར་སི•ཨན་ཏོན།
ཆོས་དཔོན་གྱིས་ཁྱོད་ཀྱི་མེ་མདའ་སྤྱད་དེ་སྣང་བ་སྐྱིད་འདུག ཡིད་ཕངས་པ་ཞིག་ནི་ཅི་
ཡང་མཐོང་མི་ཐུབ་པ་དེ་རེད། མུན་ནག་གི་ཁྲོད་དུ་མེ་མདས་བརྒྱབ་ན་ཕན་ཚུན་སུ་ལའང་
རྨས་སྐྱོན་ཆེན་པོ་བཟོ་མི་ཐུབ།”
“ཁ་རོག་སྡོད།” ཀོ་ལོམ་པཱ་ན་རེ། “ངས་རྟའི་རྨིག་སྒྲ་ཐོས་བྱུང་། འུ་ཅག་ལ་ཐར་
ལམ་ཡོད་ངེས།"
དངོས་གནས་ནགས་ཁྲོད་ཀྱི་རྩྭ་ལ་ཡན་པའི་རྟ་ཕོ་ཞིག་ཡིན་ཞིང་། མེ་མདའི་སྒྲ་ལ་
འདྲོགས་ཏེ་ཁོ་ཚོའི་ཕྱོགས་སུ་བརྒྱུགས་ཡོང་གིན་འདུག
“ང་ཚོར་ཐར་ཐབས་ཡོད་པ་རེད།” བྷཾ་རན་དོ་ལཱ་སིའོ་ཡིས་ཀྱང་དེ་ལྟར་སྐད་རྒྱག་
ཞོར་རྟ་ཕོའི་ཕྱོགས་སུ་བརྒྱུགས་ཏེ་སྙོབ་ཐེངས་གཅིག་གིས་རྔོག་མ་ནས་བཟུང་བ་དང་།
སྲབ་ཀྱི་དོད་དུ་ཐ་གུ་ཞིག་བླངས་ཏེ་རྟའི་ཁ་ལ་འཇོག་གྲབས་བྱས། ཀོ་ལོམ་པཱའི་རམ་
འདེགས་འོག་ཁོས་ལས་ཀ་དེ་བདེ་བླག་ཏུ་འཁྱོངས་པ་རེད། “ད་ནི་འུ་ཅག་གིས་ཆོས་
དཔོན་ལ་བརྡ་ཞིག་གཏོང་བར་བྱ།” ཁོས་དེ་སྐད་སྨྲས་ཏེ་ཤུ་སྒྲ་ཐེངས་གཉིས་ལ་བརྒྱབ་པ་
ན། ཕར་ཕྱོགས་ནས་ཀྱང་དེ་བཞིན་དུ་བརྡ་ལན་བྱིན་པ་དང་། མན་ཏོན་གྱི་མེ་མདའ་རིང་
པོའི་སྒྲ་ཆེན་པོ་དེ་ཡང་མི་གྲག་པར་གྱུར། དེ་ནས་བྷཾ་རན་དོ་ལཱ་སིའོ་རྟ་ལ་ཞོན་པ་དང་ཀོ་
ལོམ་པཱས་ཁོའི་པང་ལ་མོའི་གཅེན་པོ་འཕྲེད་དུ་བཞག བྷཾ་རན་དོ་ལཱ་སིའོ་ཡིས་ལག་པ་
ཡ་གཅིག་གིས་ཨོར་སོ་དམ་དུ་བསྡམས་པ་དང་ལག་ཡས་ཀྱིས་སྲབ་མདའ་བཟུང་ཡོད། རྟ་
ཕོ་དེའི་རྒྱབ་ན་མི་གཉིས་ཡོད་ནའང་ཤུགས་ཀྱིས་ཡོབ་བརྡུངས་ཤིག་བྱས་པ་ན་བདེ་རྩལ་
འཁྱུག་པོའི་ངང་མདུན་དུ་ཕྱོགས་ཏེ་རི་ངོས་གཟར་བོ་ལས་ཐུར་དུ་བརྒྱུགས། ཁོར་སི་ཁཱའི་
རྟ་ཁོ་ན་ད་གཟོད་འདི་འདྲ་ཞིག་ཡིན་པ་ལས། གལ་སྲིད་ཡུལ་གཞན་གྱི་རྟ་ཞིག་ཡིན་ཚེ་སྔ་
མོ་ནས་ས་ལ་འགྱེལ་ཏེ་ཤ་ཉོག་རུས་ཉོག་ཏུ་གྱུར་ཡོད།
ཀོ་ལོམ་པཱ་ཁ་ཕྱིར་འཁོར་ཏེ་བརྒྱུགས་པ་དང་ལམ་བར་དུ་སྐད་ཤུགས་གང་ཡོད་ཀྱིས་
སྲས་མོ་ནེ་ཝིའོ་བོས་མོད་གྲག་འགུལ་ཅི་ཡང་མ་བྱུང་། མོ་རང་ཕྱོགས་བཞི་མཚམས་བརྒྱད་
ལ་ངེས་གཏན་མེད་པར་གང་སར་བརྒྱུགས་ནས་སྔར་ཡོང་བའི་ལམ་དེ་འཚོལ་བར་འདོད་
ཁོ་མོད། འོན་ཀྱང་རྐང་ལམ་ཕྲ་མོ་ཞིག་ཏུ་སྐོར་ཞིབ་དམག་མི་གཉིས་ལ་འཕྲད་བྱུང་།
གཉིས་ཀས “སུ་ཡིན” ཞེས་སྐད་བརྒྱབ།
“ཝེ། སྐུ་ཞབས་རྣམ་གཉིས།" ཀོ་ལོམ་པཱས་བརྙས་སྨོད་ཀྱི་ངག་འགྲོས་ཀྱིས་འདི་
ལྟར་སྨྲས། “འདུ་འཛི་ཆེ་བ་ལ། མི་ག་ཚོད་བསད་འདུག”
“ཁྱོད་རང་ཇག་པ་དང་མཉམ་དུ་ཡོད་པས།” དམག་མི་ཞིག་ན་རེ། “ང་ཚོ་དང་
ལྷན་དུ་འགྲོ་དགོས།"
“བཀའ་གསུང་དང་དུ་ལེན།” མོས་འདི་ལྟར་ལན་བཏབ། “འོན་ཏེ་ང་ལ་གྲོགས་མོ་
ཞིག་ཡོད། འུ་ཅག་གིས་ཐོག་མར་མོ་འཚོལ་དགོས།"
“ཁྱོད་ཀྱི་གྲོགས་མོ་དེ་ང་ཚོས་འཛིན་བཟུང་བྱས་ཟིན། ཁྱོད་རང་མོ་དང་མཉམ་དུ་
བཙོན་རར་སྡོད་ཅིག”
‘བཙོན་དུ་སྡོད་ཟེར་བ་ཡིན་ནམ། ང་ཚོས་ཡུན་གྱིས་བལྟ། ཡིན་ནའང་སྔོན་ལ་ང་
རང་མོའི་སར་ཁྲིད་ཅིག”
སྐོར་ཞིབ་དམག་མི་གཉིས་ཀས་མོ་རང་ཇག་པ་གཉིས་ཀྱི་སྒར་ཤུལ་དུ་ཁྲིད་ཅིང་། དེ་
རུ་ཁོ་ཚོས་འཇབ་རྒོལ་བྱས་ཏེ་ཐོབ་པའི་དངོས་རྫས་རྣམས་བདག་ཉར་བྱེད་བཞིན་ཡོད།
དཔེར་ན། ཨོར་སོའི་ལྭ་རིང་དང་སླ་ང་རྙིང་པ། ཆུས་བཀང་བའི་རྫ་མ་ལ་སོགས་པ་ཡིན།
སྲས་མོ་ནེ་ཝིའོ་ཡང་དེ་རུ་ཡོད་ཅིང་མོ་རང་ལམ་བར་དུ་སྐོར་ཞིབ་རུ་ཁག་ལ་འཕྲད་པས་
སྐྲག་སྟེ་ཤི་ལ་ཁད་དུ་གྱུར། མོ་ལ་ཇག་པ་ག་ཚོད་ཡོད་པ་དང་ས་ཕྱོགས་གང་དུ་བྲོས་པ་
སོགས་འདྲི་སྐབས་མིག་ཆུ་ཁྲོམ་ཁྲོམ་དུ་བཞུར་བ་ལས་ལན་ཅི་ཡང་མི་ལྡོན།
ཀོ་ལོམ་པཱས་མཐོང་མ་ཐག་ཐད་ཀར་མོ་ལ་འཐམས་ཤིང་མོའི་རྣ་རྩར་འདི་ལྟར་ཤུབ་
བུར་སྨྲས། “ཁོ་ཚོ་བྲོས་ཟིན།” དེ་ནས་སྐོར་ཞིབ་རུ་ཁག་གི་རུ་དཔོན་ལ་འདི་ལྟར་བཤད།
“སྐུ་ཞབས་ལགས། ཁྱེད་ཀྱིས་མཐོང་བ་འདི་རེད། སྲས་མོས་ཁྱེད་ཀྱི་དྲི་བ་དེ་དག་རྩ་
བ་ནས་ཧ་མ་གོ་བ་རེད། ངེད་གཉིས་ཕྱིར་སྡེ་བའི་ནང་དུ་འགྲོ་རུ་འཇུག་རོགས། ཁྱིམ་མི་
རྣམས་ཀྱིས་སེམས་ཁྲལ་བྱེད་ཀྱིན་ཡོད་ངེས།”
“ཁྱོད་གཉིས་ཕྱིར་སྡེ་བའི་ནང་དུ་འཁྲིད་ངེས་ཏེ་ཁྱོད་ཀྱིས་རེ་བ་བྱས་པ་ལས་ཀྱང་
མགྱོགས། ང་ཡི་སྲས་མོ།” རུ་དཔོན་ན་རེ། “ད་དུང་ཁྱོད་གཉིས་ཀས་ནགས་ཚལ་དུ་
སྐབས་འདི་ཙམ་ལ་ད་ཅི་བྲོས་ཟིན་པའི་ཇག་པ་རྣམས་དང་ལྷན་དུ་ཅི་ཞིག་བྱས་པ་ཡིན་
ཚུལ་གསལ་བཤད་བྱ་དགོས། དོན་དངོས་སུ་མི་ངན་འདི་དག་གིས་ཆོ་འཕྲུལ་ཅི་ཞིག
བསྟན་པ་མི་ཤེས་མོད། རྟག་པར་བུད་མེད་རྣམས་ཀྱི་ཡིད་དབང་འགུགས་པར་བྱེད་པ་ཡིན་
ཏེ་གནས་གང་དུ་ཇག་པ་ཡོད་ཚེ་དེ་རུ་མཛེས་སྡུག་ལྡན་པའི་སྲས་མོ་རེ་མཐོང་ཐུབ།”
“སྐུ་ཞབས་རུ་དཔོན། ཁྱེད་རང་ཁ་བདེ་ལྕེ་བདེ་ཞིག་ཡིན་མོད།” ཀོ་ལོམ་པཱ་ན
རེ། “འོན་ཀྱང་སྐད་ཆ་བཤད་དུས་མཉམ་འཇོག་བྱས་ན་མི་ལེགས་པ་མེད། སྲས་མོ་འདི་
ནི་སྲིད་འཛིན་དཔོན་གྱི་གཉེན་ཉེ་ཞིག་རེད། ཁྱོད་ཀྱིས་མོ་ལ་ཀུ་རེ་རྩེ་མི་འོས་སོ། །”
“སྲིད་འཛིན་དཔོན་གྱི་ཉེ་འབྲེལ།” སྐོར་ཞིབ་དམག་མི་ཞིག་གིས་རུ་དཔོན་ལ་འདི་
ལྟར་བཤད། “རེད་ཡ། ད་དུང་མགོ་ལ་ཞྭ་མོ་གྱོན་འདུག”
“ཞྭ་མོ་ཡོད་ན་ཅི་རེད།” རུ་དཔོན་ན་རེ། “མོ་གཉིས་ཀ་ཆོས་དཔོན་དང་ལྷན་དུ་
ཡོད་ཅིང་། ཆོས་དཔོན་ནི་ཡུལ་འདིར་བུད་མེད་ལ་བསླུ་བྲིད་གཏོང་མཁན་ཆེས་མཆོག་ཏུ་
གྱུར་པ་དེ་རེད། མོ་རང་གཉིས་ཕྱིར་འཁྲིད་རྒྱུ་ནི་ངའི་ལས་འགན་ཡིན།ཡང་གཅིག་བཤད་
ན་གནས་འདིར་རང་ཅག་ལ་ལས་ཀ་གཞན་ཅི་ཡང་མི་འདུག དམྱལ་བར་སྐྱེ་རྒྱུའི་ཐའོ་
ཕིན(Taupin) ཧྥ་རན་སིའི་ཆང་རྐྱལ་དེ་ངས་ནགས་ཚལ་གྱི་མཐའ་མ་བསྐོར་སྔོན་
དུ་ཕྱིར་མངོན་པ་རེད………གལ་ཏེ་ཁོ་མིན་ཚེ། ང་ཚོས་དེ་དག་གཅིག་ཀྱང་མ་ལུས་པར་
འཛིན་ཐུབ་པ་གཏན་ཁེལ་བྱ་ཆོག
“ཁྱེད་རང་ཚོ་ཁྱོན་བསྡོམས་མི་བདུན་མ་གཏོགས་མེད་དམ།” ཀོ་ལོམ་པཱས་འདི་ལྟར་
དྲིས། “སྐུ་ཞབས་རྣམ་པ། ཁྱེད་ཅག་གིས་ཤེས་སམ། གལ་སྲིད་ཕོ་ལི(Poli)ཚང་གི་སྤུན་གསུམ་
སྟེ་སྒམ་པི་ཎི(Gambini)དང་ས་རོག་ཆི(Sarocchi) ཐེའོ་རྡོ་རོ(Teodoro)བཅས' ཡེ་ཤུའི་
འཁྲུངས་སྟོན་མེས་པོའི་རྒྱ་གྲམ་ཡོད་ས་དེར་བྷཾ་རན་དོ་ལཱ་སིའོ་དང་ཆོས་དཔོན་གཉིས་ལ་
འཕྲད་ཚེ། ཁྱེད་ཅག་ལ་དཀའ་ལས་རྫོགས་མཐའ་མེད་པ་ཞིག་འབྱུང་སྲིད། གལ་སྲིད་ཁྱེད་
ཅག་རི་མགོའི་བཀོད་འདོམས་དཔོན”དང་ཐུག་དགོས་བྱུང་ཚེ། ང་ནི་ཁྱེད་ཅག་དང་ལྷན་
དུ་ཡུལ་དངོས་སུ་འདུག་འདོད་མེད་དེ་མཚན་མོའི་དུས་སུ་མདེའུ་ལ་མིག་མེད་པས་སོ། །”
ཀོ་ལོམ་པཱས་སྨྲས་པའི་ཇག་ཚོགས་དེ་དང་འཕྲད་ཨེ་ཡོང་སྙམ་པ་ན་སྐོར་ཞིབ་དམག་
མི་རྣམས་ཅུང་ཟད་བག་འཁུམས་པར་གྱུར་པ་འདྲ། རུ་དཔོན་གྱིས་དམག་མི་ཐའོ་ཕིན་ལ་
ཧྥ་རན་སིའི་དུད་འགྲོ་ཞེས་སྡིགས་ཞོར་དུ་ཕྱིར་འཐེན་བྱེད་པའི་བཀའ་ཕབ་པ་ན། ཁོ་ཚོའི་
རུ་ཁག་ཆུང་ཆུང་དེས་དགྲ་ལག་ནས་ཐོབ་པའི་ལྭ་རིང་དང་སླ་ང་གཉིས་ཁྱེར་ཏེ་ཕི་ཡེ་ཤྀ་
ར་ནེ་རའི་ཕྱོགས་སུ་བསྐྱོད། རྫ་མ་དེ་ནི་རྡོག་ཐོ་གཅིག་གིས་དུམ་བུར་བཅགས་ཟིན། སྐོར་
ཞིབ་དམག་མི་ཞིག་གིས་སྲས་མོ་ལི་ཏི་ཡའི་གྲུ་ཁུག་ནས་འཛིན་གྲབས་བྱས་མ་ཐག ཀོ་
ལོམ་པཱས་འཕྲལ་དུ་དེ་ལ་འཕུད་རྒྱག་ཅིག་བྱས་ཏེ་འདི་སྐད་སྨྲས། “སུས་ཀྱང་མོ་ལ་རེག་
མི་ཆོག ཁྱོད་ཚོས་ད་དུང་ངེད་གཉིས་འབྲོ་བར་འདོད་དམ། ཝེ། སྲས་མོ་ལི་ཏི་ཡ། སྙིང་ཉེ་
མ། ང་ལ་གཏད་ནས་འགྲོ། བྱིས་པ་ལྟར་ངུད་མོ་བྱེད་མི་རུང་། འདི་ནི་ཉེན་ཁ་ཞིག་བརྒྱུད་པ་
ཙམ་རེད། ཡིན་ནའང་མཇུག་འབྲས་ཡག་པོ་ཡིན་ངེས། ཆུ་ཚོད་ཕྱེད་ཀའི་རྗེས་སུ་ང་ཚོས་
དགོང་ཟས་ལ་རོལ་ཐུབ། ང་ནི་ལྟོགས་དྲགས་འདུག”
“གཞན་གྱིས་ང་ལ་ཇི་ལྟར་འདོད་དམ།” སྲས་མོ་ནེ་ཝིའོ་ཡིས་ཁ་རོག་གེར་དེ་ལྟར་བཤད།
“གཞན་གྱིས་ཁྱེད་རང་ནགས་ཚལ་དུ་མགོ་འཁོར་བ་རེད་སྙམ་ངེས། དེ་ཙམ་ཡིན།”
“སྲིད་འཛིན་དཔོན་གྱིས་ཇི་ལྟར་སྨྲའམ ལྷག་པར་དུ་ཨ་ཕས་ཅི་ཞིག་ཟེར་རམ།”
“སྲིད་འཛིན་དཔོན་ཟེར་རམ་……-ཁྱེད་ཀྱིས་ཁོ་ལ་རང་ཉིད་ཀྱི་སྲིད་གཞུང་ལ་དོ་
དམ་ཡག་པོ་གྱིས་ཞེས་ཤོད …………- ཁྱེད་ཀྱི་ཨ་ཕར ………… ཁྱེད་དང་ཨོར་སོ་གཉིས་ཀྱི་སྐད་ཆའི་
རྣམ་འགྱུར་ལ་བརྟག་ཚེ། ངས་བསམ་ན་ཁྱེད་ལ་ཨ་ཕར་ཞུ་རྒྱུའི་དོན་དག་ཅིག་ཡོད་པ་ཁོ་
ཐག་རེད།”
སྲས་མོ་ལི་ཏི་ཡས་མོའི་ལག་པ་འཚིར་ཙམ་བྱེད་པ་ལས་ལན་ཅི་ཡང་མ་བཏབ།
“ངའི་གཅེན་པོ་ནི་དགའ་ཆོག་ཆོག་ཅིག་ཨེ་རེད།” ཀོ་ལོམ་པཱས་མོའི་རྣ་རྩར་གཏད་
དེ་འདི་ལྟར་ཤུབ་བུར་སྨྲས། “ཁྱེད་རང་ཁོ་ལ་ཅུང་ཟད་དགའ་བ་མ་ཡིན་ནམ།”
“འོ། ཀོ་ལོམ་པཱ།” སྲས་མོ་ནེ་ཝིའོ་ཅུང་ཟད་ཁ་སྐྱེངས་པར་གྱུར་ནའང་དགོད་ཁ་
ཤོར་ཏེ་འདི་ལྟར་ལན་བཏབ། “ངས། ངས་ཁྱེད་ལ་དེ་འདྲའི་ཡིད་ཆེས་བྱས་ཀྱང་ཁྱེད་ཀྱིས་
ང་ལ་མགོ་སྐོར་བཏང་བ་རེད།”
ཀོ་ལོམ་པཱས་ལག་པ་མོའི་སྐེད་པར་འཁྱུད་དེ་དཔྲལ་བར་འོ་ཞིག་བྱས་རྗེས། སྐད་
དམའ་མོས་འདི་སྐད་སྨྲས། “ངའི་ནུ་མོ་བཟང་པོ། ཁྱེད་ཀྱིས་ང་ལ་བཟོད་སྒོམ་བྱས་ན་
ཆོག་གམ།”
“མི་ཆོག་ཐབས་མེད་དུ་གྱུར་པ་མིན་ནམ། ཕུལ་དུ་བྱུང་བའི་ཨ་ཅེ།” སྲས་མོ་ལི་ཏི་
ཡས་ཕྱིར་མོ་ལ་འོ་ཞིག་བྱས་ནས་དེ་ལྟར་བཤད།
ཞིང་ཆེན་སྲིད་འཛིན་དཔོན་དང་གོང་མ་ཚང་གི་ཞིབ་དཔྱོད་དཔོན་གཉིས་ཕི་ཡེ་ཡྀ་
ར་ནེ་རའི་སྡེ་དཔོན་གཞོན་པ་ཚང་དུ་བསྡད་ཡོད། མདའ་དཔོན་གྱིས་བུ་མོར་སེམས་ཁྲལ་
ཚད་མེད་བྱེད་ཀྱིན་ཡོད་པས་ཐེངས་ཉི་ཤུ་ལྷག་ལ་ཁོ་གཉིས་ཀྱི་གམ་དུ་བཅར་ཏེ་གནས་
ཚུལ་དྲིས། གློ་བུར་དུ། རུ་དཔོན་གྱིས་བརྡ་གཏོང་བར་མངགས་པའི་སྐོར་ཞིབ་དམག་མི་
ཞིག་སྔོན་ལ་སླེབས་ཏེ་གནས་ཚུལ་ཡར་ཞུ་བྱས་པ་ལྟར་ན། སྐོར་ཞིབ་རུ་ཁག་ཇག་པ་དང་
འཕྲད་ཅིང་འཐབ་འཛིང་དྲག་པོ་བྱས་མོད་ཕྱོགས་གཉིས་ཀར་གནོད་སྐྱོན་ཅི་ཡང་ཕོག་
མེད་ལ། ལག་ཏུ་ཐོབ་པ་ནི་སླ་ང་གཅིག་དང་ལྭ་རིང་ཞིག ད་དུང་བུ་མོ་གཉིས་བཅས་ཡིན།
ཁོས་བུ་མོ་དེ་གཉིས་ནི་ཇག་པའི་འཁྱུན་བུ་མིན་ན་མྱུལ་ཞིབ་མཁན་རེད་ཟེར། གནས་
ཚུལ་ཡར་ཞུ་བྱས་རྗེས་བུ་མོ་དེ་གཉིས་ཀྱང་སྐོར་ཞིབ་རུ་ཁག་གི་ལྟ་སྐྱེལ་འོག་ཕྱིར་སླེབས་
བྱུང་། སྐབས་དེའི་རྣམ་པ་ནི་བློ་ཡུལ་ལ་འཆར་ཐུབ་སྟེ། ཀོ་ལོམ་པཱ་ནི་དགའ་སྤྲོས་ཁེངས་
ཡོད་པ་དང་མོའི་གྲོགས་མོ་ནི་ངོ་གནོང་སྟེ་ཡོད། དོན་འདི་སྲིད་འཛིན་དཔོན་གྱི་ཡིད་
ལའང་ཤར་མེད་པ་དང་མདའ་དཔོན་ནི་དགའ་བའི་ཞོར་དུ་ཧ་ལས་པར་གྱུར་ཡོད། གོང་མ་
ཚང་གི་ཞིབ་དཔྱོད་དཔོན་གྱིས་ཐལ་དྲགས་པའི་ཀུ་རེའི་ཚུལ་དུ་སྲས་མོ་ལི་ཏི་ཡར་རྒྱུ་མ་
ཕུ་འདེད་ཀྱིས་འདྲི་རྩད་བྱས་ཏེ་ཅི་བྱ་གཏོལ་མེད་དུ་བཏང་།
“ངས་བལྟས་ན།” སྲིད་འཛིན་དཔོན་ན་རེ།“ང་ཚོས་མི་ཐམས་ཅད་བཏང་ན་འགྲིག
གནམ་གཤིས་ཤིན་ཏུ་ལེགས་པས་བུ་མོ་འདི་གཉིས་ཕྱི་ལ་འཆམ་འཆམ་དུ་སོང་བ་ནི་ཆེས་
རྒྱུན་ལྡན་གྱི་བྱ་སྤྱོད་ཅིག་རེད།” དེ་ནས་ཁོས་ཀོ་ལོམ་པཱ་ཟུར་ཞིག་ཏུ་ཁྲིད་དེ་འདི་ལྟར་
བཤད། “སྲས་མོ། ཁྱེད་ཀྱིས་གཅེན་པོར་འདི་ལྟར་ཤོད། ཁོའི་གྱོད་དོན་གྱི་གནས་ཚུལ་ཇེ་
ཡག་ཏུ་སོང་ཡོད་ལ། ཁོའི་འདོད་པ་ལས་ཀྱང་ཇེ་ལེགས་སུ་གྱུར་འདུག བེམ་པོར་ཞིབ་
བཤེར་བྱས་པའི་སྙན་ཞུ་དང་མདའ་དཔོན་གྱི་དཔང་ཚིག་སོགས་ཀྱིས་ཁོས་ནི་རྒོལ་ལན་
སྤྲད་པ་དང་གཅིག་པུས་ངོ་ཡ་བླངས་པ་གསལ་བཤད་བྱས་ཡོད། ཐམས་ཅད་བདེ་བླག་ངང་
ཐག་གཅོད་བྱེད་ངེས། འོན་ཀྱང་ཁོ་ངེས་པར་དུ་ནགས་ཚལ་ལས་ཕྱི་ལ་ཡོང་སྟེ་རང་ཉེས་
ངོས་ལེན་བྱེད་དགོས།"
མདའ་དཔོན་ཕ་བུ་གཉིས་དང་ཀོ་ལོམ་པཱ་བཅས་ཀྱིས་དགོང་ཟས་ལ་རོལ་སྐབས། ཟ་
མ་ཧ་ལམ་འཁྱགས་འདུག་ལ་ཆུ་ཚོད་བཅུ་གཅིག་པར་སླེབས་ལ་ཉེ།ཀོ་ལོམ་པཱས་སྤྲོ་སེམས་
ལྡན་པའི་ངང་ནས་ཟ་མ་ཟོས་ཤིང་། ད་དུང་སྲིད་འཛིན་དཔོན་དང་གོང་མ་ཚང་གི་ཞིབ་
དཔྱོད་དཔོན། སྐོར་ཞིབ་རུ་ཁག་བཅས་ལ་འཕྱ་ལད་ཐེངས་གཅིག་བྱས། མདའ་དཔོན་གྱིས་
ཟས་ཟ་བ་ལས་ཁ་ཅི་ཡང་མི་གྲག་ལ་མིག་གིས་ཐོག་མཐའ་བར་གསུམ་དུ་བུ་མོར་ཅེར་བ་
ན། སྲས་མོ་ལི་ཏི་ཡས་མགོ་བོ་སྨད་དེ་ཟས་ཟ་བ་ལས་མིག་གིས་ཡར་ལྟ་མ་ཕོད། མཐར་
མདའ་དཔོན་གྱིས་ངག་འཇམ་ལ་གཟབ་ནན་གྱི་སྒོ་ནས་ཁ་གྲགས་བྱུང་།
“ལི་ཏི་ཡ།” ཁོས་དབྱིན་སྐད་ཀྱི་ལམ་ནས་འདི་སྐད་སྨྲས། “དེ་ལྟར་ན། ཁྱོད་དང་
ཏེལ་ལ“རེབ་བྷི་ཡ་གཉིས་ཀྱིས་གཉེན་སྒྲིག་བྱེད་པར་ཁ་ཆད་བཞག་ཟིན་པ་ཨེ་རེད།”
“ཡིན། ཨ་ཕ། དེ་རིང་ཁ་ཆད་བཞག་པ་ཡིན།” མོའི་བཞིན་མདངས་དམར་པོར་
གྱུར་མོད་ཡིན་ནའང་ཚིག་ཐག་ཆོད་པའི་གདངས་ཀྱིས་དེ་སྐད་ལན་བཏབ།
དེར་མཐུད་མོས་མགོ་བོ་ཡར་བཏེགས་པ་ན། ཨ་ཕའི་གདོང་ན་ལེ་བདའ་དང་འཁང་
རའི་རྣམ་འགྱུར་ཅི་ཡང་མེད་པ་མཐོང་བས་ཐད་ཀར་ཨ་ཕའི་པང་ལ་བསྡད་དེ་འཐམ་
འཁྱུད་བྱས། གནས་ཚུལ་འདི་འདྲའི་འོག་ཀུན་སྤྱོད་ལེགས་པའི་སྲས་མོ་ཕལ་ཆེ་བས་ཧ་
ལམ་འདི་ལྟར་བྱ་ངེས།
“ཤིན་ཏུ་ལེགས།” མདའ་དཔོན་ན་རེ། “ཁོ་གཞོན་ནུ་ཕུལ་དུ་བྱུང་བ་ཞིག་རེད། འོན་
ཀྱང་། རེད་དེ། ཕྱིས་སུ་ངེད་ཅག་ས་སྡུག་འདི་རུ་སྡོད་མི་སྲིད། དེ་མིན་ང་འཐད་པ་མིན།”
“ངས་དབྱིན་སྐད་མི་གོ་མོད།” ཀོ་ལོམ་པཱས་འགྲམ་དུ་མཚར་སྣང་གི་ཉམས་ཀྱིས་ཁོ་
གཉིས་ལ་བལྟས་ཏེ་འདི་ལྟར་བཤད། “འོན་ཀྱང་ངས་ཁག་ཐེག་བྱེད་ཕོད་པ་ནི་ཁྱེད་གཉིས་
ཀྱིས་ཅི་ཞིག་ལབ་པ་ངས་དཔོག་ཐུབ།”
“ང་ཚོས་ཁྱེད་རང་ཨེར་ལན་དུ་ལྟ་སྐོར་ལ་འཁྲིད་དགོས་ཟེར་བ་ཡིན།"
“ཧ་ཅང་བཟང་། དེ་ལྟར་ན་ང་རང་སྙིད་མོ་ཀོ་ལོམ་པཱར་གྱུར་པ་རེད། མདའ་དཔོན་
ལགས། བཤད་ཟིན་པ་རེད།ཤོག ཐལ་མོ་ཞིག་རྡེབ། ཁ་དན་ཚིག་ལ་གནས་དགོས།”
“གནས་ཚུལ་འདི་འདྲའི་འོག་འཐམ་འཁྱུད་བྱས་ན་ད་གཟོད་འགྲིག་གོ།”
ཉི་ཤུ།
མདེའུ་གཉིས་ཀྱིས་བསྟུད་མར་མི་གཉིས་ལ་ཕོག་པ་དེ་ནི་ཚགས་པར་དུ་བཀོད་པ་
ལྟར་ཕི་ཡེ་འྀ་ར་ནེ་རའི་སྡེ་མི་ཐམས་ཅད་ཧ་ལས་སུ་བཅུག དོན་རྐྱེན་དེ་བྱུང་ནས་ཟླ་
འགའི་རྗེས་ཀྱི་ཕྱི་དྲོ་ཞིག་ལ། གཞོན་ནུ་ཞིག་གིས་རྨ་རས་ཀྱིས་དཀྲིས་པའི་ལག་པ་བྲང་
ངོས་སུ་དཔྱངས་ནས་གྲོང་ཁྱེར་བྷ་སྀ་ཐི་ཡ་དང་ཁ་གྱེས་ཤིང་། རྟ་ཕོར་བཅིབས་ཏེ་ཁར་ཏོ་
གྲོང་ཚོའི་ཕྱོགས་སུ་ཆས། གྲོང་ཚོ་འདིའི་ཆུ་མིག་དྭངས་ཤིང་བསིལ་བས་ཐག་ཉེ་རིང་ཀུན་
ཏུ་སྐད་གྲགས་ཡོད་དེ། གྲོང་ཁྱེར་གྱི་ལུས་སྟོབས་ཞན་པའི་མི་རྣམས་དབྱར་དུས་སུ་ལུས་
གསོ་བྱེད་ས་ཞིག་ཡིན། སྐྱེས་གཟུགས་ཕྲ་ལ་རིང་ཞིང་བྱད་བཞིན་ཀུན་ལས་མཛེས་པའི་
བུ་མོ་རྟ་ནག་ལ་བཅིབས་པ་ཞིག་གཞོན་ནུ་དེའི་གཡས་གཡོན་དང་འབྲལ་དུ་མེད། རྟ་
དཔྱད་ལ་མཁས་པ་ཞིག་ཡིན་ཚེ་རྟ་དེར་བལྟས་མ་ཐག་རྟ་མཆོག་ཅིག་ཡིན་པ་རྟོགས་ཡོང་།
ཡིན་ནའང་ཡིད་ཕངས་པ་ནི་ངོ་མཚར་བའི་དོན་རྐྱེན་ཞིག་གི་ཁྲོད་དུ་རྣ་ཅོག་ཡ་གཅིག་
གཤགས་ཟིན། གྲོང་ཚོའི་ནང་དུ་འབྱོར་མ་ཐག་གཞོན་ནུ་མ་དེ་ལྡེམ་མྱུར་ངང་ས་ལ་བབས་
རྗེས་རོགས་ཟླ་བསྐྱོར་ཏེ་རྟ་ལས་འབབ་ཏུ་བཅུག དེ་ནས་སྒའི་སྟེང་ལ་བཏགས་པའི་
པགས་ཁུག་ལྕི་མོ་རྣམས་མར་ཕོག་རྗེས། ཞིང་པ་ཞིག་ལ་རྟ་ཕོ་ལྟ་སྲུང་བྱེད་པར་བཅུག བུ་
མོ་དེས་པགས་ཁུག་རྣམས་རང་ཉིད་ཀྱི་མེ་ཟཱ་རོའི་འོག་ཏུ་སྦས་ཏེ་ཁྱེར་ཞིང་། གཞོན་ནུ་དེས་
ཕྲག་ལ་མེ་མདའ་མཆུ་གཉིས་མ་ཞིག་ཁུར་ནས་ལམ་ཕྲན་གཟར་བོ་དེར་ཞུགས་ཏེ་རི་ངོས་
སུ་འགོས། ལམ་ཕྲན་དེ་ནི་མི་ཁྱིམ་གང་ཞིག་ཏུ་འགྲོ་སའི་ལམ་བུ་དང་གཏན་ནས་མི་འདྲ་
ཞིང་། མི་དེ་གཉིས་ཀྱིས་རི་བོ་ཁྀ་རི་སོ་ཡི་རི་ངོས་ཤིག་ཏུ་འགྲོ་མཚམས་བཞག་སྟེ་སྤང་
ཁུད་དུ་བསྡད་ཅིང་། ཕལ་ཆེར་མི་གང་ཞིག་ལ་སྒུག་པ་འདྲ་སྟེ་མིག་གིས་རི་ཁྲོད་དུ་རྒྱང་ལྟ་
ཡང་ཡང་བྱེད། གཞོན་ནུ་མ་དེས་རྒྱུན་དུ་གསེར་གྱི་ཆུ་ཚོད་འཁོར་ལོ་ཡིད་དུ་འོང་བ་ཞིག་
ལ་ལྟ་བཞིན་ཡོད་དེ། གཅིག་བྱས་ན་མོས་ལག་ཏུ་ཐོབ་ནས་ཡུན་རིང་འགོར་མེད་པའི་རྒྱན་
ཆ་འདི་ལ་རོལ་མྱོང་བྱེད་པའམ་ཡང་ན་ཁ་ཆད་བྱས་པའི་དུས་ཚོད་ལ་སླེབས་ཡོད་མེད་ལྟ་
བ་ཡིན་སྲིད། ཁོ་གཉིས་ཀྱིས་ཡུན་རིང་པོར་སྒུག་མ་དགོས་པར་ནགས་ཁྲོད་ནས་ཁྱི་ཞིག་
བརྒྱུགས་ཡོང་བ་དང་། བུ་མོ་དེས་ཁྱི་དེར་བྷྀ་རུ་སྀ་ཁོ་ཞེས་བོས་པ་ན་ཁོ་གཉིས་ཀྱི་གམ་དུ་
ཚུར་ཡོང་སྟེ་ཡུད་ཙམ་འགོར་རྗེས། གདོང་ཡོངས་སྨ་རའི་ཁེབས་པའི་མི་གཉིས་སླེབས་
བྱུང་ལ། ཁོ་གཉིས་ཀྱིས་མཆན་འོག་ཏུ་མེ་མདའ་རིང་པོ་རེ་བཙིར་ཡོད་པ་དང་སྐེད་པར་
མདའ་དོང་བཏགས་ཤིང་དཀྲུམ་མདའ་དྲངས་འདུག ལྷན་པ་བརྒྱབ་པའི་གྱོན་ཆས་ཧྲལ་
ཧྲུལ་དང་སྐམ་སའི་བཟོ་གྲྭ་གྲགས་ཅན་ནས་ཐོན་པའི་མཚོན་ཆ་འོད་ཡུག་ཡུག་བྱེད་པ་དེ་
གཉིས་ཕན་ཚུན་འགལ་ཟླ་རུ་གྱུར་ཡོད། དེར་ཡོད་ཀྱི་མི་བཞི་བོའི་ཐོབ་ཐང་མི་འདྲ་བ་ཧ་
ཅང་མངོན་གསལ་ཡིན་མོད། ཕན་ཚུན་ལྷན་དུ་འདུས་ཏེ་འབྲེལ་འདྲིས་བྱེད་པའི་རྣམ་པ་
ནི་མཛའ་ཞིང་བརྩེ་བའི་གྲོགས་པོ་རྙིང་བ་ཞིག་དང་འདྲའོ། །
“ཝེ། ཨོར་སྀ·ཨན་ཏོན།” ཇག་པ་གཉིས་ལས་ལོ་ན་མཐོ་བ་དེ་ན་རེ། “ཁྱོད་ཀྱི་
གྱོད་དོན་ཐག་གཅོད་བྱས་ཟིན་པ་རེད། བཀའ་བཅད་བྱས་པ་ཡང་བསྐྱར་ཞུ་སྦྱོར་བྱ་མི་
ཐུབ། དངོས་གནས་དགའ་འོས་པ་ཞིག་རེད་ཨང་། ཡིད་ཕངས་པ་ཞིག་ནི་ད་ལྟ་ཁྲིམས་རྩོད་
པ་གླིང་ཕྲན་འདིར་མེད་ལ་ཁོ་རང་ཁོང་ཁྲོ་མེ་ལྟར་འབར་བའི་ཉམས་ཀྱང་མཐོང་མི་ཐུབ།
ཁྱོད་ཀྱི་དཔུང་བ་ཅི་འདྲ་རེད་....”
“ཟླ་ཕྱེད་ཙམ་ལོན་པ་ན།” གཞོན་ནུ་དེ་ན་རེ། “ལག་པ་སྐེ་ལ་འདོགས་མི་དགོས་
ཟེར ———གྲོགས་རྒན་བྷྀ་རན་དོ་ལཱ་སིའོ། སང་ཉིན་ང་རང་དབྱི་ཐ་ལིར་ཆས་འགྲོ། དེ་བས་ཁྱོད་
དང་ཆོས་དཔོན་གཉིས་ལ་ཞལ་གྱེས་ཞུ་དགོས་ཕྱིན་ཁྱོད་གཉིས་གནས་འདིར་བོས་པ་ཡིན།”
“ཁྱོད་རང་དངོས་གནས་བྲེལ་ཟིང་ཆེ་བ་ལ་ཨང་།” བྷཾ་རན་དོ་ལཱ་སིའོ་ན་རེ། “ ཁ་
སང་བཙོན་ནས་བཏང་མ་ཐག་ཡིན་མོད་སང་ཉིན་འགྲོ་དགོས་ཟེར།”
“དོན་དག་ཡོད་པ་མ་ཡིན་ནམ།” གཞོན་ནུ་མ་དེས་སྤྲོ་སེམས་འཁོལ་བའི་ངང་ནས་
འདི་སྐད་སྨྲས། “སྐུ་ཞབས་རྣམ་གཉིས། ངས་ཁྱེད་གཉིས་ལ་དགོང་ཟས་ཁྱེར་ཡོང་ཡོད།
ཁྱེད་གཉིས་ཀྱིས་བཞེས་རོགས་གནང་། ངའི་གྲོགས་པོ་བྷཾ་རུ་སཾ་ཁོ་མ་བརྗེད་པར་གྱིས།”
“སྲས་མོ་ཀོ་ལོམ་པཱ། ཁྱེད་ཀྱིས་བྷཾ་རུ་སོོ་ཁོ་གཅེས་ལངས་སུ་བཏང་འདུག འོན་ཀྱང་
འདི་དྲིན་བྱས་དྲིན་དུ་གོ་བ་ཞིག་ཡིན། ཁྱེད་ཀྱིས་གཟིགས་དང་། ཝེ། བྷཾ་རུ་སྀ་ཁོ།” ཁོས་སྐད་
ཆ་བཤད་ཞོར་མེ་མདའ་འཕྲེད་དུ་བཀྱགས་ཏེ “བྷ་རི་སི་ཎི་ཕ་བུ་རྣམས་ལ་མཆོང་རྩེད་ཐེངས་
གཅིག་བྱོས” ཞེས་བཤད་པ་ན། ཁྱི་དེ་འགུལ་ཙམ་ཡང་མི་བྱེད་པར་མཆུ་ལྡག་བཞིན་བདག་
པོར་བལྟས་ནས་འདུག “ཏེལ་ལ“རེབ་བྷི་ཡ་ཚང་ལ་མཆོང་རྩེད་ཐེངས་གཅིག་བྱོས” ཞེས་
སྨྲས་པ་ན་ཁྱི་དེ་དངོས་གནས་གནམ་ལ་མཆོངས་པ་རེད། མེ་མདའ་ལས་ཀྱང་ཁྲུ་དོ་ལས་མཐོ་
བ་ཙམ་ལྡིང་།
“གྲོགས་པོ་རྣམ་གཉིས། ང་ལ་གསན་རོགས།” ཨོར་སོ་ན་རེ། “ཁྱོད་གཉིས་ཀྱི་ལས་
ཀ་འདི་ཡག་པོ་མ་རེད། རྒྱ་ལ་རང་རེའི་མཐོང་ལམ་དུ་གྱུར་པའི་ཕ་གིའི་ཐང་ཆེན'དུ་ཚེ་
ཡི་འཕེན་པ་མ་རྫོགས་ནའང་མཐའ་འབྲས་གཞན་ཞིག་ཡོད་པ་ནི་ནགས་ཚལ་གྱི་ཁྲོད་དུ་
ཉེན་རྟོག་པའི་མེ་མདའི་འོག་འཆི་རྒྱུ་དེ་རེད།”
“དེ་ལ་ཅི་སྐྱོན།” ཁ་སཾ༌བྲྀ་རི་ཁོ་ཎི་ན་རེ། “གང་ལྟར་ཡང་འཆི་དགོས་པ་རེད། འདར་
བུའི་རིམས་ནད་ཕོག་སྟེ་མལ་སར་ལྷུང་ཞིང་ཤུལ་འཛིན་མཁན་རྣམས་ཀྱིས་སྡུག་བསྔལ་
ཡོད་མདོག་གིས་ངུད་མོ་བྱེད་པ་ལ་ཉན་ནས་འཆི་བ་ལས་བཟང་། རི་མགོའི་འཚོ་བར་
གོམས་པའི་ངེད་གཉིས་ལྟ་བུའི་མི་རྣམས་ལ་གྲོང་གསེབ་པའི་བཤད་སྲོལ་ཞིག་ཡོད་པ་ནི་
ཅི་བྱས་ཀྱང་འགྲེང་ནས་འཆི་དགོས་ཞེས་པ་དེ་རེད།"
“ངའི་སེམས་སུ་ཁྱོད་གཉིས་ཀྱིས་ས་འདི་དང་ཁ་བྲལ་ཏེ ……………ཅུང་ལྷིང་འཇགས་ཀྱི་
འཚོ་བ་ཞིག་རོལ་ན་སྙམ་ཡོད།” ཨོར་སོས་མུ་མཐུད་དུ་འདི་ལྟར་བཤད། “དཔེར་ན། ཁྱོད་
གཉིས་ཀས་ཁྱོད་ཚོའི་རོགས་ཟླ་དེ་དག་དང་འདྲ་བར་གླིང་ཕྲན་སར་ཏི་ཉི་ཡ ºརུ་སོང་སྟེ་ཁྱིམ་
གཞིས་བཙུགས་ན་ཅིས་མི་ཆོག ངས་ཁྱོད་གཉིས་ལ་ཐབས་བཀོད་ཅིག་འཐེན་པར་བྱ།”
“གླིང་ཕྲན་སར་ཏི་ཉི་ཡ་ཟེར་བ་ཡིན་ནམ།” བྷཾ་རན་དོ་ལཱ་སིའོ་ཡིས་འདི་ལྟར་སྐད་
བརྒྱབ་བྱུང་། “སར་ཏི་ཉི་ཡའི་མི་དེ་དག2 ཁོ་ཚོ་དང་ཁོ་ཚོའི་ཡུལ་སྐད་དེའི་ངོ་རྫོགས་
ཤིག ངེད་ཅག་གིས་ཁོ་ཚོ་དང་ལྷན་དུ་འཚོ་བ་སྐྱེལ་ཐུབ་པ་དཀའ།”
“གླིང་ཕྲན་སར་ཏི་ཉི་ཡ་ན་ཐར་ལམ་གཅིག་ཀྱང་མེད།” ཆོས་ལུགས་རིག་པའི་
མཁས་པ་ན་རེ། “ང་ལ་མཚོན་ན། ཡུལ་དེའི་མི་རྣམས་མིག་ནང་དུ་བཞག་མེད། ཇག་
འཇོམས་བྱེད་ཆེད་ཁོ་ཚོས་དམངས་ཁྲོད་ནས་སྐྱ་དམག་རུ་ཁག་ཅིག་སྒྲིག་འཛུགས་བྱས་
མོད། མཐའ་འབྲས་སུ་ཇག་པ་རྣམས་ཀྱིས་སྡིགས་མོ་བྱེད་ཅིང་མང་ཚོགས་ཀྱིས་ཀྱང་
དམོད་མོ་བྱེད་བཞིན་ཡོད། གླིང་ཕྲན་སར་ཏི་ཉི་ཡ་ཅི་ཡིན་ན་ཡིན་དུ་ཆུགས། སྐུ་ཞབས་
ཏེལ་ལ•རེབ་བྷི་ཡ། ཁྱེད་ཉིད་ཡ་རབས་ཚུལ་མཐུན་ཡིན་པའི་ཁར་ཤེས་རྒྱ་ཡངས་ཤིང་
འཇོན་ཐང་ཆེ། ཁྱེད་ཀྱིས་ནགས་ཁྲོད་ཀྱི་འཚོ་བར་རོལ་མྱོང་ཐེངས་གཅིག་བྱས་ཟིན
ནའང་ནགས་ཁྲོད་ཀྱི་འཚོ་བར་མུ་མཐུད་དུ་ལོངས་སྤྱོད་བྱེད་འདོད་མེད་པ་ནི་དངོས་
གནས་ཡ་མཚན་པ་ཞིག་རེད།”
“རེད་ཡ།” ཨོར་སོ་ན་རེ། “སྔོན་ཆད་སྟབས་ལེགས་ཏེ་ཁྱོད་གཉིས་དང་ལྷན་དུ་ང་
རང་ནགས་ཚལ་དུ་སྡོད་ཐུབ་པ་བྱུང་། ཡིན་ནའང་ཁྱོད་གཉིས་ཀྱི་མཚར་སྡུག་ལྡན་པའི་
འཚོ་བ་དེར་དངོས་གནས་ལོངས་སྤྱོད་བྱ་ཐབས་མེད། ཡིད་དུ་འོང་བའི་མཚན་མོ་དེར་རང་
ཉིད་རྡོག་ཁྲེས་ཤིག་དང་འདྲ་བར་བྷཾ་རན་དོ་ལཱ་སིའོ་ཡིས་ཞོན་པའི་རྟ་སྒ་མེད་པའི་རྟ་རྒྱབ་
ཏུ་འཕྲེད་ཀྱིས་འཕངས་པ་དྲན་ན། ད་ལྟའང་ལུས་ཀྱི་རྩིབ་རུས་དག་ལ་ཟུག་གཟེར་ལངས་
ཡོང་གིན་འདུག”
“འོན་ཀྱང་བྲོས་ནས་ཐར་བའི་སྣང་བ་དེ་སྐྱིད་པོ་ཞིག་ལ་མི་བརྩིའམ།” ཁ་སྀ་
ཡྀ་རི་ཁོ་ཎིས་མུ་མཐུད་དུ་འདི་ལྟར་དྲིས། “རང་རེའི་ཡུལ་འདིར་ས་ཆུ་བཟང་ལ་གནམ་
གཤིས་ཡག སོས་དལ་བག་ཕེབས་ངང་འཚོ་བ་རོལ་ཆོག ཁྱོད་རང་འདི་ལྟ་བུའི་ལེགས་
པའི་ཆ་ལ་སེམས་མ་ཤོར་བ་ཅི་ཡིན། གཞན་གྱིས་མཐོང་ཆུང་བྱེད་མི་ཕོད་པའི་རྩེད་ཆས་
ཆུང་ཆུང་འདི་ལ་བརྟེན་ཏེ། (ཁོས་རང་ཉིད་ཀྱི་མེ་མདའ་རིང་བོར་མཛུབ་སྟོན་ཙམ་བྱས)
མདའ་རྒྱང་གི་ཚུར་རོལ་ཏུ་གནས་གང་ཞིག་ཡིན་ཡང་བཙན་པོ་དབང་ཡོད་ཅིག་བྱ་ཆོག་
ལ། བཀའ་འབེབས་བཀོད་འདོམས་བྱས་ཏེ་བཙན་པོའི་གཉའ་གནོན་དང་གཉོམ་ཆུང་གི་
མགོ་འདྲེན་བྱེད་ཆོག …………འདི་ནི་མི་ཆོས་ཀུན་སྤྱོད་དང་མཐུན་ལ་སྣང་བ་སྐྱིད་པོ་ཡོང་
བའི་འཚོ་སྟངས་ཤིག་ཀྱང་ཡིན་པས་ང་ཚོས་གཏན་ནས་སྐྱུར་མི་སྲིད། རྒྱལ་ཁམས་འགྲིམ་
པའི་དཔའ་རྟུལ་གྱི་འཚོ་བ་ལས་ཀྱང་སྐྱིད་པ་ཞིག་གང་ན་ཡོད། ཡང་གཅིག་བཤད་ན་ངེད་
གཉིས་ཀྱི་མཚོན་ཆ་ཡང་དྷོན·ཁི་ཧོ་ཐི(Don Quixote)ལས་བཟང་ཞིང་རིག་པའང་ཁོ་
དང་བསྡུར་ན་ཧ་ཅང་རྣོ། སྔོན་ཆད་མིང་ལ་ལི་ལཱ“ལུ་དབྱི་ཌྒི(Lilla Luigi)ཟེར་བའི་བུ་མོ་
ཆུང་ཆུང་ཞིག་ཡོད། མོའི་ཁུ་བོ་ནི་ཤིན་ཏུ་སེར་སྣ་ཆེ་བ་ཞིག་ཡིན་པས་མོ་ལ་རྫོངས་སྐལ་
སྟེར་འདོད་མེད་པ་རེད། ངས་དོན་དེ་རྟོགས་ཤིང་ཁོ་ལ་འཕྲིན་ཡིག་ཅིག་བྲིས་པ་ཡིན་ལ་
དེའི་ནང་དུ་འཇིགས་སྐུལ་གྱི་གཏམ་ཅི་ཡང་སྨྲས་མེད་དེ། དེ་ནི་ངའི་སྤྱོད་ཚུལ་མ་ཡིན་
པས་སོ། །དེ་ལྟར་ཐེངས་གཅིག་ལ་བཤད་པས་གོ་བསྐོན་བློ་འགུགས་ཀྱི་ནུས་པ་ཐོན་ཏེ་ཁོས་
ཚ་མོ་བག་མར་བརྫངས་པ་རེད། ངས་བརྩེ་བ་ཟབ་པའི་གཞོན་ནུ་ཕོ་མོ་གཉིས་ཀྱི་འདོད་
བློ་བསྐངས་པ་ཡིན། ངའི་གཏམ་ལ་ཡིད་ཆེས་བྱོས་དང་། སྐུ་ཞབས་ཨོར་སོ། གང་ཞིག་ཀྱང་
ནགས་ཁྲོད་ཀྱི་དཔའ་རྟུལ་རྣམས་ཀྱི་འཚོ་བ་ལ་སྡུར་ཐབས་མེད། ཨེ། གལ་ཏེ་དབྱིན་ཇིའི་
བུ་མོ་དེ་མིན་ན་ཁྱོད་རང་ངེད་གཉིས་དང་ལས་རིགས་གཅིག་ཏུ་གྱུར་ཡོད་ཀྱང་སྲིད། བུ་
མོ་དེ་ངས་གསལ་ལ་མ་གསལ་བ་ཞིག་མཐོང་མྱོང་། འོན་ཏེ་བྷ་སྀ་ཐི་ཡར་མི་རྣམས་ཀྱིས་མོ་
རང་གླེང་སྐབས་ཤིན་ཏུ་སྤྲོ་སྣང་རྒྱས་ཀྱིན་འདུག་
“ངའི་མ་འོངས་པའི་སྲུ་མོ་ནགས་ཚལ་ལ་དགའ་པོ་མེད།" ཀོ་ལོམ་པཱས་གད་མོ་དགོད
བཞིན་འདི་ལྟར་བཤད། “མོ་རང་ནགས་ཚལ་དུ་བསྡད་མྱོང་སྟེ་ཞེད་པར་གྱུར་འདུག”
“མཐར་གཏུགས་ན་ཁྱོད་གཉིས་འདི་རུ་འདུག་འདོད་ཡོད་ཟེར་བ་ཡིན་ནམ།” ཨོར་
སོ་ན་རེ། “ཤོད་དང་། ངས་ཁྱོད་གཉིས་ལ་རོགས་རམ་ཅི་ཞིག་བྱེད་དགོས།
“ཅི་ཡང་བྱེད་མི་དགོས། ངེད་གཉིས་མ་བརྗེད་ན་དེས་ཆོག” བྷཾ་རན་དོ་ལཱ་སིའོ་ན་
རེ། “ཁྱོད་རང་ངེད་གཉིས་ལ་བཟང་རྒྱུ་མང་དྲགས་སོང་། ཆི་ལི་ཎའི་རྫོངས་པ་ལག་ལ་
རག་ཡོད་པས་མ་འོངས་པར་ཁྱིམ་ཚང་ཡ་རབས་ཤིག་ཏུ་བག་མར་བརྫང་ནའང་ངའི་
གྲོགས་པོ་ཆོས་དཔོན་གྱིས་འཇིགས་སྐུལ་གྱི་གཏམ་མེད་པའི་འཕྲིན་ཡིག་འབྲི་དགོས་
དོན་མེད། ང་ཚོས་ཤེས་ཡོད་དེ། ཁྱོད་ཚང་གི་བོགས་ལེན་དུད་ཚང་དེས་ངེད་གཉིས་ལ་
གོ་རེ་སྟེར་བ་དང་། དགོས་པ་བྱུང་ཚེ་ད་དུང་མེ་རྫས་ཀྱང་མཁོ་སྤྲོད་བྱེད་ངེས། ད་ནི་དེ་
ལྟར་གྱིས། བདེ་མོ་བྱོས། མ་འོངས་པའི་ཉིན་ཞིག་ལ་སླར་ཡང་ཁོར་སི་ཁཱར་ཁྱེད་དང་ཐུག་
འཕྲད་འབྱུང་བར་སྨོན།”
“ཛ་དྲག་ཅན་གྱི་གནས་ཚུལ་ལ་འཕྲད་སྐབས་གསེར་ཊམ་ཁ་ཤས་ཡོད་ན་ཕན་
ཐོགས་ཆེ།" ཨོར་སོ་ན་རེ། “ད་ལྟ་འུ་ཅག་ནི་གྲོགས་པོ་རྙིང་པར་ཆགས་ཟིན་པས་ཁྱེད་
གཉིས་ཀྱིས་ངའི་དངུལ་ཁུག་ཆུང་ཆུང་འདི་དང་ལེན་མི་བྱེད་མ་ཟེར། འདི་ཡོད་ན་གཡང་
འཁོར་ངེས།”
“ལྡིང་དཔོན་ལགས། འུ་ཅག་གི་བར་དུ་དངུལ་སྒོར་མ་གླེང་།” བྷཾ་རན་དོ་ལཱ་སིའོ་
ཡི་ངག་འགྲོས་ཧ་ཅང་གཟབ་ནན་དུ་གྱུར།
“འཇིག་རྟེན་འདིར་དངུལ་སྒོར་ནི་ཡོད་ཚད་རེད།” ཁ་སྀ་བྲྀ་རི་ཁོ་ཎི་ན་རེ། “ཡིན་
ནའང་ངས་བསམ་ན་ནགས་ཚལ་དུ་གལ་ཆེ་ཤོས་ནི་ཞུམ་པ་མེད་པའི་སྙིང་སྟོབས་ཤིག་
དང་འཆོར་བ་མེད་པའི་མེ་མདའ་ཞིག་རེད།”
“ངས་ནི་ཁྱོད་གཉིས་ལ་དྲན་རྟེན་ཞིག་མ་བཞག་པར་ཁ་གྱེས་འདོད་མེད།” ཨོར་
སོས་ཡང་བསྐྱར་འདི་ལྟར་བཤད། “ཝེ། བྷཾ་རན་དོ། ངའི་ལག་ན་ཁྱོད་གཉིས་ལ་མཁོ་བ་ཅི་
ཞིག་ཡོད།”
ཇག་པ་དེས་མགོ་ལ་འཕྲུག་ཙམ་བྱས་ཤིང་མིག་གིས་ཨོར་སོའི་མེ་མདའ་ལ་ཟུར་ལྟ་
ཞིག་བྱས་ཏེ་འདི་སྐད་སྨྲས།
“ཨེ། ང་ཡི་ལྡིང་དཔོན………ངས་སྤོབས་པ་བསྐྱེད་དེ་བཤད་ན……མིན། ཁྱོད་ཀྱིས་
བློས་གཏོང་མི་ཐུབ།"
“ཁྱོད་ལ་ཅི་ཞིག་དགོས་ན་འདོད།”
“ཅི་ཡང་མི་དགོས ……དེ་ཡང་གལ་ཆེན་ཞིག་མ་རེད …………གཙོ་བོ་དེ་ཉིད་སྤྱོད་
མཁན་གྱི་ནུས་པར་བལྟ་དགོས། ངས་རྟག་ཏུ་ཐེངས་དེར་ཁྱོད་ཀྱི་མདེའུ་གཉིས་ཀྱིས་བསྟུད་
མར་ཕོག་པ་དེ་དྲན་ཡོང་། ད་དུང་ལག་པ་ཡ་གཅིག་གིས………འོ། ད་ནི་དོན་དེ་འདྲ་འབྱུང་
མི་སྲིད་དོ།།"
“ཁྱོད་ཀྱིས་འདོད་པ་ནི་མེ་མདའ་འདི་ཡིན་ནམ ……ངས་ཁྱོད་ལ་ཁྱེར་ཡོང་བ་
ཡིན………………འོན་ཀྱང་ཉུང་སྤྱོད་བྱས་ན་བཟང་།”
“འོ། ངས་ཁྱོད་ནང་བཞིན་བེད་སྤྱོད་ཡག་པོ་བྱེད་ཐུབ་པར་ཁག་ཐེག་བྱེད་མི་ཕོད་
མོད། ཡིན་ནའང་ཁྱོད་ཀྱིས་སེམས་བདེ་བར་གྱིས། དྀ་རན་དོ•སེ་ཝེལ་ལི་འཇིག་རྟེན་འདི་
དང་མ་བྲལ་ན་མེ་མདའ་འདི་གཞན་ལག་ཏུ་འཆོར་མི་སྲིད།”
“འོ་ན་ཁྱོད། ཁ་སྀ་འྀ་རི་ཁོ་ཎི། ཁྱོད་ལ་ཅི་ཞིག་མཁོ།”
“ཁྱོད་ཀྱིས་ང་ལ་ངེས་པར་དུ་དྲན་རྟེན་ཞིག་འཇོག་དགོས་ཟེར་ན། ངས་འཛེམ་
དོགས་མེད་པའི་ངང་ཁྱོད་ཀྱིས་ང་ལ་ཧོ་ར་སེ(Horace)'lཡི་བརྩམས་ཆོས་ཤིག་སྐུར་བའི་
རེ་བ་འདོན། བོངས་ཚད་ཅི་འདྲ་ཆུང་ན་དེ་འདྲ་བཟང་། དེ་ལྟར་བགྱིས་ན་ངས་དཔེ་ཆར་
བལྟས་ཏེ་ཉི་མ་སྐྱེལ་ཆོག་པར་མ་ཟད་ལ་ཏིང་གི་ཡི་གེའང་བརྗེད་མི་སྲིད། བྷ་སཾ་ཐི་ཡའི་གྲུ་
ཁ་ན་སི་གྷར་ཐ་མག་འཚོང་བའི་བུ་མོ་ཆུང་ཆུང་ཞིག་ཡོད། ཁྱོད་ཀྱིས་མོའི་ལག་ཏུ་བཞག་
ཚེ་མོས་ང་ལ་སྤྲོད་ངེས།”
“ང་ཡི་གྲོགས་པོ་མཁས་པ། ཁྱོད་ལ་ཨེའོ་ཟེ་ཝིར ”གྱི་པར་མ་ཞིག་ཐོབ་ངེས། ངས་
འཁྱེར་གྲབས་བྱེད་པའི་དཔེ་ཆའི་ནང་ན་ཏག་ཏག་ཧོ་ར་སེའི་བརྩམས་ཆོས་ཤིག་ཡོད།
ད་ནི་དེ་ལྟར་གྱིས། གྲོགས་པོ་རྣམ་གཉིས། རང་ཅག་ཁ་གྱེས་རན་སོང་། ལག་འཇུ་
ཞིག་བྱ། གལ་སྲིད་ཉིན་ཞིག་ཁྱེད་གཉིས་གླིང་ཕྲན་སར་ཏི་ཉི་ཡ་རུ་འགྲོ་འདོད་བྱུང་ཚེ་ང་
ལ་འཕྲིན་ཡིག་ཕྲིས། ཁྲིམས་རྩོད་པNགྱིས་སྐམ་སའི་སྟེང་གི་ངའི་ས་གནས་དེ་ཁྱོད་གཉིས་
ལ་བཤད་ངེས།"
“ལྡིང་དཔོན།” བྷཾ་རན་དོ་ན་རེ། “སང་ཉིན། ཁྱོད་རང་སྡོད་སའི་གྲུ་དེ་གྲུ་ཁ་ནས་
གྱེས་མ་ཐག་ཁྱོད་ཀྱིས་རི་བོ་འདིའི་ཕྱོགས་སུ་ལྟོས་དང་། གནས་འདིར་ངེད་གཉིས་ཀྱིས་
ལག་ཕྱིས་གཡུགས་ཏེ་ཁྱོད་ལ་སྐྱེལ་མ་བྱེད་ངེས།”
དེ་ནས་ཁོ་ཚོ་རང་རང་སར་ཆས་པ་ཡིན་ཏེ། ཨོར་སོ་མིང་སྲིང་གཉིས་ཀ་ཁར་ཏོ་གྲོང་
ཚོའི་ཕྱོགས་སུ་ཆས་པ་དང་ཇག་པ་གཉིས་རི་ཁྲོད་དུ་ཕྱིན་སོང་།
ཉེར་གཅིག
ཟླ་བཞི་པའི་མཛེས་སྡུག་ཡིད་འོང་གི་ཞོགས་པ་ཞིག་ལ། མདའ་དཔོན་ཐོ་མ་སྀ•ནེ་
ཝིའོ་དང་བག་མར་བརྫངས་ནས་ཅང་མ་འགོར་བའི་ཁོའི་བུ་མོ། ཨོར་སོ་དང་ཀོ་ལོམ་པཱ་
བཅས་ཀླད་ཁེབས་ཅན་གྱི་ཤིང་རྟ་ཞིག་ལ་བསྡད་ནས་གྲོང་ཁྱེར་ཕི་ས་དང་ཁ་གྱེས་ཏེ། ཨེ་
ཐྲ་སྀ་ཁེན(Etruscan)གྱི་ས་འོག་གི་གནའ་བོའི་བང་སོ་ཞིག་ལ་བལྟ་རུ་ཆས། བང་སོ་དེ་
ནི་གསར་དུ་རྙེད་པ་ཞིག་ཡིན་པས་ཕྱི་རྒྱལ་གྱི་མི་རྣམས་དེ་ལ་ལྟ་འདོད་ཤིན་ཏུ་ཆེ། ས་འོག་
ཏུ་འཛུལ་བ་ན་ཨོར་སོ་དང་ཁོའི་ཆུང་མ་གཉིས་ཀྱིས་ཞ་སྨྱུག་བླངས་ཏེ་བང་སོའི་ནང་གི་
ལྡེབས་རིས་དེ་དག་འདྲ་བཤུས་རྒྱག་པར་བརྩམས་པ་དང་། མདའ་དཔོན་དང་ཀོ་ལོམ་པཱ་
གཉིས་ནི་གནའ་རྫས་རྟོག་ཞིབ་ཀྱི་སྐོར་ལ་སྤྲོ་བ་ཅི་ཡང་མེད་པས་དེ་གཉིས་དང་ཁ་བྲལ་ཏེ་
ཉེ་འཁོར་དུ་སྤྲོ་འཆམ་དུ་ཕྱིན།
“སྙིང་ཉེ་བའི་ཀོ་ལོམ་པཱ།” མདའ་དཔོན་ན་རེ། “འུ་ཅག་ཕྱིར་གྲོང་ཁྱེར་ཕི་ས་ལ་
སོང་སྟེ་དྲོས་ཇ་འཐུང་བའི་དུས་ཚོད་མི་འདུག ཁྱོད་ཀྱི་གྲོད་པ་ལྟོགས་སམ། ཨོར་སོ་ཁྱོ
ཤུག་གཉིས་ཀས་གནའ་རྫས་ལ་དཔྱད་ཞིབ་བྱེད་ཀྱིན་འདུག་ལ་རི་མོ་ཞིག་བྲིས་ཚེ་དུས་
ཡུན་ཐུང་ངུའི་རིང་ཚར་མི་སྲིད།”
“རེད་ཡ།” ཀོ་ལོམ་པཱ་ན་རེ། “འོན་ཀྱང་རྟག་པར་རི་མོ་གཅིག་ཀྱང་ཁྱེར་ཡོང་རྒྱུ་མེད།”
“ང་ལ་བསམ་ཚུལ་ཞིག་ཡོད་པ་ནི།” མདའ་དཔོན་གྱིས་མུ་མཐུད་དུ་འདི་སྐད་
སྨྲས། “འུ་གཉིས་ཕ་གིའི་ཞིང་པའི་གཞིས་ཁྱིམ་དེར་འགྲོ། དེ་རུ་གོ་རེ་ཟ་ཐུབ་ལ། གཅིག་
བྱས་ན་རྒུན་ཆང་དམར་པོའང་ཡོད་སྲིད། སུས་ཤེས། ད་དུང་ཞོ་དང་འབྲི་ཏ་ས་འཛིན་ཡོད་
པར་ཡང་ལ་ཐང་མེད། དེ་ལྟར་ཡིན་ན་འུ་གཉིས་ཀྱིས་ཟས་ལ་རོལ་ཞོར་དུ་རི་མོ་པ་འདི་
གཉིས་ཀྱིས་རི་མོ་བྲིས་ཚར་རག་བར་དུ་བསྒུག་ཆོག”
“མདའ་དཔོན་ལགས། ཁྱེད་ཀྱིས་གསུངས་པ་བདེན་འདུག ཁྱེད་དང་ང་སྟེ། འུ་
གཉིས་ནི་ཁྱིམ་ཚང་འདིར་འཇིག་རྟེན་གྱི་གནས་ལུགས་རྟོགས་མཁན་དེ་ཡིན། གསར་དུ་
གཉེན་སྒྲིག་བྱས་པའི་ཁྱོ་ཤུག་འདི་གཉིས་ཀྱིས་མཛེས་ལྗོངས་ལ་བསྟོད་ཚིག་འབུལ་བཞིན་
དགའ་སྐྱིད་ཀྱི་རྩེད་འཇོ་ཁོ་ནར་གཡེང་ཡོད་པས། འུ་གཉིས་ཀྱིས་འོས་མེད་བསྟུན་ཐབས་
བྱས་ཚེ་རང་སྡུག་རང་གིས་ཉོས་པ་རེད། ཤོག ལག་པ་ཚུར་སྲིངས་དང་། ངས་འདི་ལྟར་
སློབ་ཀྱིན་པ་མིན་ནམ། ངས་ཀྱང་སྐྱེས་པ་རྣམས་ཀྱི་ལག་པར་ཇི་ལྟར་འཐམ་ཚུལ་ཤེས་ཡོད།
ཞྭ་མོ་གྱོན་པ་དང་། ལུགས་གསར་གྱི་ལྭ་བ་གྱོན་སྟངས། ད་དུང་རྒྱན་ཆ་འདོགས་སྟངས་
སོགས་སྔོན་ཆད་མི་ཤེས་པའི་དུས་རབས་དང་མཐུན་པའི་མཛེས་ཆ་མང་པོ་ཞིག་ལ་སློབ་
སྦྱོང་བྱེད་བཞིན་ཡོད་པས། ད་ནི་གྲོང་གསེབ་པའི་གཡའ་ཆེ་བའི་བུ་མོ་དེ་ཡིན་པ་མ་རེད།
ལྟོས་དང་། ངས་སྐེ་དཀྲིས་འདི་སྐེ་ལ་དཀྲིས་ཚེ་ཅི་འདྲའི་མཛེས་པ་ལ་ཨང…… ’སྐྲ་ལོ་སེར་
པོ་ཅན་གྱི་གཞོན་ནུ་དེ། གཉེན་སྟོན་ལ་ཞུགས་ཡོད་པའི་ཁྱེད་ཀྱི་རུ་དཔུང་ནང་གི་དམག་
དཔོན་དེ……………དཀོན་མཆོག་མཁྱེན། ངས་ཁོ་རང་གཟུགས་པོ་རིང་ཞིང་སྐྲ་ལོ་འཇིལ་ལིར་
ཆགས་པ་ཞིག་ཡིན་ཚུལ་ཤེས་པ་མ་གཏོགས་མིང་ལ་ཅི་ཟེར་བའང་བརྗེད་འདུག ངའི་ཁུ་
ཚུར་གཅིག་གིས་བསྒྱེལ་བཏུབ་པའི་སྐྱེས་པ་ཞིག་རེད…………
“ཁྲ་ཐྀ་སྲྀ་ཝོར་སྀ(Chatsworth)རེད་དམ།”
“རེད། སྒྲ་འདི་ངས་ནམ་ཡང་འབྱིན་མི་ནུས། ལྟས་ངན་དེ་སྨྱོས་པ་ལྟར་ང་ལ་དགའ་
བཞིན་འདུག"
“འོ། ཀོ་ལོམ་པཱ། ཕོ་མོའི་བརྩེ་དུང་གི་དཔལ་ལ་ཁྱོད་ཀྱིས་ཀྱང་རོལ་ཤེས་སམ……………
འུ་ཅག་གིས་མི་འགྱངས་པར་སླར་ཡང་གཉེན་ཆང་འཐུང་ཐུབ་རྒྱུ་རེད།”
“ང་ཟེར་བ་ཡིན་ནམ། ང་རང་གཉེན་སྒྲིག་བྱེད་དགོས་ཟེར་བ་ཡིན་ནམ། དེས་ན་
ཨོར་སོས་ང་ལ་ཚ་བོ་ཞིག་སྐྱེས་པ་ན་སུས་གཉོར་སྐྱོང་བྱ་དགོས ……སུས་ཁོ་ལ་ཁོར་སི་
ཁཱའི་སྐད་འཁྲིད་དགོས …………རེད། ཁོས་ངེས་པར་དུ་ཁོར་སི་ཁཱའི་སྐད་སློབ་དགོས། ད་དུང་
ངས་ཁོ་ལ་ཞྭ་མོ་རྩེ་རིང་ཞིག་བཟོས་ཏེ་ཁྱེད་ལ་ཁོང་ཁྲོ་སློང་དགོས།”
“ཁྱོད་ལ་ཚ་བོ་ཞིག་ཡོད་རྗེས། གལ་ཏེ་ཁྱོད་ཀྱིས་འོས་འཚམ་ཡིན་པར་འདོད་ན་ད་
དུང་ཁོ་ལ་གློ་གྲི་གཡུག་ཚུལ་ཡང་ཁྲིད་ཆོག”
“དེ་གཡུགས་ཞོག” ཀོ་ལོམ་པཱས་སྤྲོ་སེམས་འཁོལ་བའི་ངང་ནས་འདི་ལྟར་
བཤད། “ད་ལྟ་ངའི་ལག་ན་བསིལ་གཡབ་ཅིག་ཡོད། གལ་ཏེ་ཁྱེད་ཀྱིས་ངའི་ཕ་ཡུལ་ལ་
ངན་སྨྲས་བྱས་ཚེ། ངས་འདི་སྤྱད་ནས་ཁྱེད་ཀྱི་མཛུ་གུའི་སྟེང་དུ་གཞུ་ངེས།”
ཁོ་གཉིས་ཀས་ལབ་གླེང་བྱེད་ཞོར་ཞིང་པའི་གཞིས་ཀ་དེར་སླེབས་བྱུང་། འདི་རུ་རྒུན་
ཆང་ཡོད་ལ་ཞོ་དང་འབྲི་ཏ་ས་འཛིན་ཡང་འདུག མདའ་དཔོན་གྱིས་རྒུན་ཆང་དམར་པོ་
འཐུང་སྐབས་ཀོ་ལོམ་པཱས་ཞིང་པ་བུད་མེད་དེར་འབྲི་ཏ་ས་འཛིན་འཐུ་རོགས་བྱས། ལམ་
ཕྲན་ཞིག་གི་དཀྱོགས་མཚམས་སུ་ཀོ་ལོམ་པཱས་ལྟ་ཕྱོགས་ཤིག་གིས་རྒན་པོ་ཞིག་མཐོང་བ་
དང་། དེ་སོག་མའི་རྐུབ་སྟེགས་ཤིག་གི་སྟེང་དུ་ཉི་མར་ལྡེ་ནས་འདུག་ལ་བལྟས་ཚོད་དུ་
ན་ཚ་གང་ཞིག་བྱུང་ཡོད་པ་ལྟར་སྣང་། རྒན་པོ་དེའི་འགྲམ་པ་ཀོང་བུར་ཆགས་ཤིང་མིག་
གཉིས་དོང་དུ་ལྷུང་སྟེ་ཤ་ཟད་རུས་ཐུག་ཏུ་གྱུར་ཡོད་ལ། འགུལ་ཙམ་ཡང་མི་བྱེད་པའི་
བཟོ་ལྟ་དང་སྐྱ་བོར་གྱུར་པའི་གདོང་མདོག ཉོབ་མདངས་ཤར་བའི་མིག་ཟུང་བཅས་ལ་
གཞིགས་ཚེ་རྣམ་ཤེས་བྲལ་བའི་བེམ་པོ་ཞིག་ཏུ་འཁྲུལ་བར་ངེས་སོ། །ཞིང་པ་བུད་མེད་དེས་
ཀོ་ལོམ་པཱས་ཧ་ཅང་མཚར་སྣང་ཆེ་བའི་ཉམས་ཀྱིས་ཁོ་ལ་སྐར་མ་འགའི་རིང་ཞིབ་ལྟ་བྱེད་
པ་མཐོང་སྟེ་འདི་སྐད་སྨྲས་སོ།།
“ཉམ་ང་བའི་རྒན་པོ་འདི་ཁྱོད་ཚོའི་ཕ་ཡུལ་ནས་རེད། སྐད་ཀྱི་སྒྲ་གདངས་ལ་ཉན་
ཚེ་ངས་ཁྱོད་ཚོ་ཁོར་སི་ཁཱའི་མི་ཡིན་པ་ཤེས་ཡོང་། སྲས་མོ་ལགས། ཁོ་རང་ཕ་ཡུལ་དུ་རྐྱེན་
ངན་ལ་འཕྲད་ནས་བུ་གཉིས་ཀ་གཞན་གྱིས་ངན་གསོད་བྱས་པ་རེད། སྲས་མོ་ལགས། ཁྱེད་
ཀྱིས་འཁང་ར་མི་བྱེད་པར་མཁྱེན། གོ་ཐོས་ལྟར་ན་ཁྱེད་ཀྱི་ཡུལ་གྲོགས་རྣམས་ལ་ཤ་འཁོན་
ཡོད་ཚེ་གདུག་རྩུབ་ཤིན་ཏུ་ཆེ་སྐད། དེ་བས་ཉམ་ང་བའི་རྒན་པོ་འདིའང་ཁེར་རྐྱང་དུ་ལུས་
པ་ན། གྲོང་ཁྱེར་ཕི་སར་ཡོང་སྟེ་ཁོའི་གཉེན་ཉེའམ་ཞིང་པའི་གཞིས་ཀ་འདིའི་བདག་མོར་
སྐྱབས་བཅོལ་བྱས་པ་རེད། རྒན་པོ་འདིའི་རྣམ་རིག་གསལ་པོ་མེད་ལ་དེ་ཡང་ཆག་སྒོ་དང་
སེམས་སྡུག་གིས་བསྐྱེད་པ་རེད ……ལྕམ་མོ་ལ་འགྲུལ་པ་ཧ་ཅང་མང་བ་དང་ཁོས་ཀྱང་
བར་ཆད་ཅུང་ཟད་བྱེད་པས་གནས་འདིར་བསྐྱལ་བ་རེད། ཁོའི་གཤིས་རྒྱུད་འཇམ་ཞིང་
མི་ལ་སུན་པོ་ཡང་མི་བཟོ་སྟེ་ཉིན་གཅིག་ལ་སྐད་ཆ་གསུམ་ཡང་བཤད་དཀའ། རེད་དེ། ཁོ་
རང་ཧོན་འཐོར་འདུག སྨན་པ་གཟའ་འཁོར་རེ་ལ་ཐེངས་རེར་ཡོང་ཞིང་ཁོ་རང་ཡུན་རིང་
གསོན་མི་ཐུབ་ཟེར།”
“འོ། ཁོ་ལ་སྐྱོབ་ཐབས་མེད་དམ།” ཀོ་ལོམ་པཱ་ན་རེ། “ཁོ་ལྟ་བུ་འདི་འདྲ་ཡིན་ན་
གསོན་པ་ལས་ཤི་ན་དགའ།”
“སྲས་མོ་ལགས། ཁྱེད་ཀྱིས་ཁོ་ལ་ཁོར་སི་ཁཱའི་སྐད་ཅིག་ལབ་ན་འོས། ཕ་ཡུལ་གྱི་
སྐད་ཐོས་ཚེ་ཁོའི་རྣམ་རིག་རྒྱས་ཐུབ་ཀྱང་སྲིད།’
“དེ་ཡང་བཤད་དཀའ།” ཀོ་ལོམ་པཱས་ཁྲེལ་དགོད་ཅིག་བྱས་ནས་དེ་ལྟར་སྨྲས། མོ་
རང་རྒན་པོ་དེའི་ཕྱོགས་སུ་སོང་ཞིང་། གྲིབ་གཟུགས་ཀྱིས་རྒན་པོའི་ལུས་ཀྱི་ཉི་འོད་སྒྲིབ་
རག་བར་དུ་ཉེ་བར་བཅར། སྐབས་དེར་ཉམ་ང་བའི་སྨྱོན་པ་དེས་མགོ་བོ་ཡར་བཀྱགས་
ཏེ་ཀོ་ལོམ་པཱའི་གདོང་ལ་ཕུར་ཚུགས་སུ་ཅེར་བ་དང་། ཀོ་ལོམ་པཱས་ཀྱང་ཐོག་མཐའ་བར་
གསུམ་དུ་གདོང་ལ་འཛུམ་མདངས་མངོན་ཏེ་ཁོ་ལ་བལྟས། ཡུད་ཙམ་ནས་རྒན་པོ་དེས་ཀོ་
ལོམ་པཱའི་མཐོང་ཆུང་གི་མིག་མདངས་ལ་གཞའ་བ་ལྟར་དཔྲལ་བ་ལག་པས་བསྐྱོར་ཏེ་མིག་
གཉིས་བཙུམས་པ་དང་། དེར་མཐུད་མིག་ཟུང་ཆེ་རུ་བགྲད་དེ་ཁ་ཤ་ལྷབ་ལྷུབ་ཏུ་འདར་
བཞིན་ལག་ཟུང་མདུན་དུ་རྐྱོང་བར་བརྩམས་མོད། འོན་ཀྱང་ཀོ་ལོམ་པཱས་དམ་དུ་བཟུང་བ་
ན་རྐུབ་སྟེགས་སྟེང་དུ་འཛེར་མ་བརྒྱབ་ནས་བཏགས་པ་བཞིན་ལུས་པོ་འགུལ་ཡང་མི་ཐུབ་
ལ་སྐད་ཆའང་བཤད་མི་ནུས་པར་གྱུར། མཐར་ཁོའི་མིག་ཟུང་ལས་མིག་ཆུ་རྡོག་པོ་ཁ་ཤས་
འཐོར་ཞིང་ཡ་ཆུང་ཁོག་ནས་སྡུག་བསྔལ་གྱི་ངུ་སྐད་འགའ་ཕྱི་རུ་བརྡོལ།
“ཁོའི་ངང་ཚུལ་འདི་འདྲ་ནི་ངས་ཐེངས་དང་པོར་མཐོང་བ་ཡིན།” ཞིང་པ་བུད་
མེད་དེས་དེ་ལྟར་བཤད་པ་དང་། རྒན་པོར་བལྟས་ཏེ་སླར་འདི་སྐད་སྨྲས། “སྲས་མོ་འདི་
ཁྱེད་དང་ཕ་ཡུལ་གཅིག་པ་རེད། རྐང་བཙུགས་ནས་ཁྱེད་ལ་ལྟ་རུ་ཡོང་བ་རེད།”
“གུ་ཡངས་གནང་རོགས།” རྒན་པོ་དེས་སྐད་འཛེར་བཞིན་འདི་སྐད་སྨྲས། “གུ་
ཡངས་གནང་རོགས། ཁྱོད་ཀྱི་སྙིང་ནད་ད་རུང་མི་སངས་པ་ཨེ་རེད། ཤོག་ལྷེ་དེ……..…
ངས་མེ་ལ་བསྲེགས་པའི་ཤོག་ལྷེ་དེ ……… དེའི་སྟེང་གི་ཡི་གེ་ཁྱོད་ཀྱིས་ཇི་ལྟར་མཐོང་བ་
ཡིན..…...ཅིའི་ཕྱིར་མི་གཉིས་ཀྱི་སྲོག་བླངས་པ་ཡིན ……… ཨོར་ལན་ཏུའུ་སིའོ་ལ་ཁྱོད་
ཀྱིས་དེ་ལྟར་བྱེད་དོན་མེད་ཡ………ང་ལ་གཅིག་བསྐྱུར་བས་ཆོག………….གཅིག་བསྐྱུར་བས་
ཆོག …… ཨོར་ལན་ཏུའུ་སིའོ …………་ཤོག་ལྷེའི་སྟེང་དུའང་ཁོའི་མིང་མེད……………”
“དེ་གཉིས་ཀའི་སྲོག་ལེན་དགོས།” ཀོ་ལོམ་པཱས་ཁོར་སི་ཁཱའི་སྐད་ཀྱི་ལམ་ནས་
ངག་དམའ་མོས་འདི་ལྟར་བཤད། “ཡལ་འདབ་བཅད་དེ་རྩད་པ་མ་ཤི་ན་ངེས་པར་དུ་
འབལ་ཐབས་བྱ་དགོས། ཆོག་པར་གྱིས། ཆོ་ངེ་མ་འདེབས། ཁྱོད་ལ་སྡུག་བསྔལ་མྱོང་བའི་
དུས་ཚོད་ཀྱང་མང་པོ་མེད། འོན་ཀྱང་ངས་སྡུག་བསྔལ་འདི་ལོ་གཉིས་ལ་མྱངས་པ་ཡིན།”
འོ་དོད་ཀྱི་སྒྲ་ཞིག་དང་བཅས་རྒན་པོ་དེའི་མགོ་བོ་བྲང་ངོས་སུ་ཐུར་དུ་འཕྱང་། ཀོ་ལོམ་
པཱ་ཕྱིར་འཁོར་ཏེ་ཁང་བའི་ཕྱོགས་སུ་ག་ལེར་བསྐྱོད་པ་དང་ངག་ནས་གསལ་ལ་མི་གསལ་
བའི་བྷ་ལ་ཐའི་གླུ་ཚིག་ཅིག་གླུ་རུ་ལེན་བཞིན་ཡོད་དེ། “མེ་མདའ་རྒྱག་པའི་ལག་པ་ཆོད།
།བསྡིགས་ཁུང་སྤྲོད་པའི་མིག་དེ་བྲུས། །གསོད་པར་སེམས་པའི་སྙིང་དེ་ཕྱུངས ………”
ཞིང་པ་བུད་མེད་དེ་རྒན་པོའི་སྲོག་སྐྱོབ་པར་བྲེལ་བཞིན་པའི་སྐབས་སུ། ཀོ་ལོམ་པཱའི་
སེམས་ལ་སྤྲོ་སྣང་འཕེལ་ཞིང་མིག་ལ་གཟི་མདངས་འབར་བཞིན་མདའ་དཔོན་གྱི་མདུན་
དུ་བསྡད་དེ་ཟས་ལ་རོལ་མགོ་བརྩམས་བྱུང་།
“ཁྱོད་ལ་ཅི་བྱུང་སོང་།” མདའ་དཔོན་ན་རེ། “ངས་བལྟས་ན་ཁྱོད་ཀྱི་རྣམ་འགྱུར་
འདི་སླར་ཡང་ཕི་ཡེ་འྀ་ར་ནེ་རར་གུང་ཚིགས་གསོལ་དུས་ང་ཚོའི་ཕྱོགས་སུ་མདེའུ་འཕུར་
ཡོང་སྐབས་ཀྱི་རྣམ་འགྱུར་དེ་དང་འདྲ་འདུག"
“དེ་ནི་ངས་སླར་ཡང་ཁོར་སི་ཁཱའི་དོན་དག་ཁ་ཤས་དྲན་པས་རེད། འོན་ཀྱང་ད་
ནི་ཐམས་ཅད་འདས་ཟིན། མི་འགྱངས་པར་ང་ནི་ཆོས་ཡུམ་བྱེད་དགོས། མ་རེད་དམ།
ཨཱོ། ངས་ཚ་བོར་མིང་སྙན་པོ་ཞིག་འདོགས་དགོས་ཏེ། ཌྷིའོ་ཧྥུ་སིའོ• ཐོ་མ་སྀ·ཨོར་སོ•ལེའོ་
ནེ'(Ghilfuccio Tomas OrsoLeone) རུ་འབོད་པར་བྱ།”
སྐབས་འདིར་ཞིང་པ་བུད་མེད་དེ་ཕྱིར་སླེབས་བྱུང་།
“རེད་ཡ།” ཀོ་ལོམ་པཱས་ཧ་ཅང་ཞི་ལྷོད་ཀྱི་ངང་ནས་འདི་ལྟར་དྲིས། “ཁོ་རང་ཤི་བ་
རེད་དམ་བརྒྱལ་བ་ཙམ་རེད།”
“སྐྱོན་མི་འདུག སྲས་མོ་ལགས། འོན་ཀྱང་ཁོས་ཁྱེད་རང་མཐོང་མ་ཐག་དེ་ལྟར་
གྱུར་སོང་། དངོས་གནས་ཡ་མཚན་པ་ལ།”
“སྨན་པས་ཁོས་ཡུན་རིང་པོར་མི་ལྕོགས་ཞེས་སྨྲས་པ་རེད་དམ།”
“གཅིག་བྱས་ན་ཟླ་གཉིས་ཀྱང་མི་འགོར།
“ཁོ་ལྟ་བུ་ཞིག་ཤི་ཡང་ཅི་ལ་སྐྱོན།” ཀོ་ལོམ་པཱས་དེ་སྐད་སྨྲས།
“ཁྱོད་ཀྱིས་སུ་ཟེར་བ་ཡིན།” མདའ་དཔོན་གྱིས་དེ་ལྟར་དྲིས།
“འདི་རུ་གནས་ཚང་གཡར་བའི་ངའི་ཕ་ཡུལ་གྱི་སྨྱོན་པ་ཞིག་ལ་ཟེར་བ་ཡིན།” ཀོ་
ལོམ་པཱས་སྣང་མེད་ཀྱི་ངང་ནས་འདི་ལྟར་བཤད། “ངས་དུས་ངེས་མེད་དུ་མི་མངགས་
ཏེ་ཁོའི་གནས་ཚུལ་འདྲི་ངེས། ཝེ། མདའ་དཔོན་ལགས། ངའི་ཕུ་བོ་དང་ལི་ཏི་ཡ་གཉིས་
ལའང་འབྲི་ཏ་ས་འཛིན་ཉུང་ཙམ་སྐྱུར་རོགས།'
ཀོ་ལོམ་པཱ་ཞིང་པའི་གཞིས་ཀ་དེ་ནས་ཕྱིར་ཐོན་ཏེ་ཤིང་རྟར་སྡོད་སྐབས། ཞིང་པ་བུད་
མེད་དེས་ཡུད་ཙམ་ལ་མིག་སྐྱེལ་བྱས་རྗེས་རང་ཉིད་ཀྱི་བུ་མོར་འདི་ལྟར་བཤད། “ཁྱོད་
ཀྱིས་ལྟོས་དང་། སྲས་མོ་འདི་ཅི་འདྲའི་མཛེས་པ་ལ་ཨང་། ཡིན་ནའང་མོའི་མིག་མདངས་
སུ་ཆོ་འཕྲུལ་གྱི་མཐུ"ཞིག་ཡོད་པ་ངས་གཏན་ཁེལ་བྱ་ཐུབ།”

ཁཱར་མེན།

སྨན་བུ་མོའི་ལས་འདི་སྡུག་ཀྱང་རུང་།།
སེམས་སྐྱིད་པའི་དུས་ཀྱང་ལོས་ཡོད་དེ།།
ལུས་མལ་ཁྲིའི་སྟེང་གི་དགའ་མགུར་གཅིག།
ཚེ་ཕྱི་མར་འགྲོ་ཁའི་སིམ་ཚོར་གཉིས།།
ཕཱ་ལ་དྷ་སྀ།
གཅིག
ས་རྒྱུས་རིག་པའི་མཁས་དབང་དག་གིས་མུན་ད(Munda)གཡུལ་འགྱེད་ནི་པ་
སྀ་ཐུ་ལི་ཕོ་ཎི(Bastuli-Poeni)པ་རྣམས་འདུས་སྡོད་བྱེད་ས་སྟེ། ད་ལྟའི་མར་བྷེལ
ལཱ( Marbella)ནས་བྱང་དུ་ལེ་དབར་བདུན་བརྒྱད་ཙམ་སོང་བའི་མོན་ད(Monda)ཞེས་
པའི་ཡུལ་དུ་བྱུང་བར་བཤད། ཡིན་ཡང་ཁོ་ཚོའི་སྐད་ཆར་གཞི་འཛིན་ས་ཡོད་མེད་ལ་
རྟག་ཏུ་དོགས་པ་ཟ་དགོས་པ་ཞིག་རེད། ཁོ་བོས་རྩོམ་མཁན་མི་གསལ་བའི《སི་ཕེན་གྱི་
དམག་འཁྲུག》ཅེས་པ་དང་གུང་རིམ་གྱི་མཚན་ཐོབ་ཅན་ཨོ་སུའུ་ཎ(Ossuna)ཡི་སྒེར་གྱི་
དཔེ་མཛོད་ཁང་ནས་འཚོལ་སྡུད་བྱས་པའི་རྒྱུ་ཆ་སོགས་ལ་ཞིབ་འཇུག་བྱས་པ་ལྟར་ན། ཁེེ་
སར((Caesar)གྱིས་རོམ་སྤྱི་མཐུན་རྒྱལ་ཁབ་ཀྱི་དབུ་ཁྲིད་དག་དང་ཤི་གསོན་གྱི་རྟིང་ཐག་
བཅད་ཅིང་། རང་གཞན་ཀུན་ལ་ཕམ་ཉེས་ཆེན་པོ་བྱུང་བའི་གཡུལ་འགྱེད་བརྗེད་དུ་མེད་
པ་དེའི་ས་གནས་ནི་ཡུལ་མོན་ཐིལ་ལཱ(Montilla)ཞེས་པའི་ཉེ་འཁོར་དུ་བཙལ་ན་འགྲིག་
པར་འདོད། 1830ལོའི་སྟོན་ཟླ་ར་བར། ཁོ་བོ་ཡུལ་ཨན་ད་ལུའུ་སི་ཡ(Andalusia)རུ་སྡོད་
པའི་སྐབས་ཡིན་ལ། སེམས་ཀྱི་དོགས་གཞི་ཁག་ཅིག་སེལ་ཕྱིར་ལམ་ཐག་རིང་པོའི་གནས་
སྐོར་ལ་ཐེངས་གཅིག་ཕྱིན་པ་ཡིན། མི་འགྱངས་པར་དགོད་པར་བྱ་བའི་དཔྱད་རྩོམ་དེས་
དངོས་ཐོག་བདེན་འཚོལ་བྱེད་པའི་གནའ་རྫས་རྟོག་དཔྱོད་པ་ཐམས་ཅད་ཀྱི་སེམས་ནང་
གི་དོགས་གཞི་མཐའ་དག་སེལ་ནུས་པར་ཁོ་བོ་རང་ཉིད་ལ་ཡིད་ཆེས་ཡོད། འོན་ཏེ། ཁོ་
བོའི་དཔྱད་རྩོམ་འདིས་ཡོ་རོབ་ཡོངས་ཀྱི་རིག་གཞུང་གི་སྡེ་ནས་ཁྲུན་ཐག་མ་ཆོད་པའི་
ས་རྒྱུས་ཀྱི་གནད་དོན་རྣམས་ལ་གསལ་ཁ་མ་ཕྱེ་སྔོན་དུ། ངས་ལྷན་རྒྱས་ལ་གཏམ་རྒྱུད་
ཐུང་ཐུང་ཞིག་བརྗོད་པར་འདོད། ཡིན་ནའང་གཏམ་རྒྱུད་འདིས་མུན་ད་གཡུལ་འགྱེད་
ཡང་སྙིང་གནས་གང་ཞིག་ཏུ་ཡོད་པའི་གནད་དོན་སྤྲོ་སྐྱིད་ལྡན་པ་དེར་སྡོམ་ཚིག་ཅི་ཡང་
བཀོད་མེད་དོ།།
ངས་ཡུལ་ཁོར་རྡོ་ཝ(Cordova)ནས་ལམ་པ་ཞིག་དང་རྟ་ཕོ་གཉིས་གླས་རྗེས། ཅ་ལག་
ལ《 ཁེེ་སར་གྱི་དངོས་བྲིས》(Caesar's Commentaries) དང་སྟོད་ཐུང་འགའ་མ་
གཏོགས་ཅི་ཡང་མ་ཁྱེར་བར་ལམ་ལ་ཆས་པ་ཡིན། ཉིན་ཞིག་ང་རང་ཁཱ་ཆེ་ཎ(Cachena)
བདེ་ཐང་གི་ས་བབ་མཐོ་ས་ཞིག་ཏུ་བགྲོད་སྐབས། ཉི་འོད་མེ་ལྟར་ཚ་ཞིང་སྐོམ་གདུང་
གིས་ཁ་ལྕེ་སྐམ་ནས་མི་ཆད་རྟ་ཆད་དུ་གྱུར་པ་ན། རང་དབང་མེད་པར་ཁེ་སར་དང་ཕོམ་
ཕེ(Pompey)ཡི་བུ་རྣམས་ལ་སེམས་གཏིང་ནས་དམོད་མོ་བོར། གློ་བུར་དུ། ང་རང་ཞུགས་
སའི་ལམ་ཕྲན་དང་ཐག་ཅུང་ཟད་རིང་ས་ན་སྤང་ལྗོངས་ལེབ་མོ་ཞིག་ཡོད་པ་མིག་ལམ་དུ་
མངོན་བྱུང་ལ། འདམ་རྩྭ་དང་རྩྭ་འདག་རྒྱུད་སོགས་ཐར་ཐོར་དུ་སྐྱེས་ཡོད་པར་དཔག་ན་
ཉེ་འཁོར་དུ་ཆུ་མགོ་ཡོད་པ་ཤེས་ཐུབ། ཉེ་བར་བཅར་ཏེ་བལྟས་པ་ན། རེད་དེ། ད་ཅི་སྤང་
ལྗོངས་སུ་འདོད་པ་དེ་མ་གཞི་ན་གཤོང་ཞིག་ཡིན་འདུག ཁབ་ར(Cabra)རི་རྒྱུད་ཀྱི་བྲག་
རི་གཉིས་ཀྱི་བར་ན་གཡང་རོང་དོག་པོ་ཞིག་ཡོད་པ་དེ་ལས་བཞུར་བ་འདྲ་བའི་ཆུ་ཕྲན་
ཞིག་གནས་འདིའི་ན་གཤོང་དུ་འཐིམས་ཏེ་མི་སྣང་བར་གྱུར་འདུག ངའི་སེམས་སུ་ཆུ་
རྒྱུན་དེད་དེ་ཡར་སོང་ཚེ་ཆུ་མོ་འདི་ལས་དྭངས་ཤིང་བསིལ་བ་དང་། སྲིན་བུ་པད་པ་དང་
སྦལ་བའང་ཇེ་ཉུང་དུ་འགྱུར་ཁོ་ཐག་ཡིན་ལ། ད་དུང་སྟབས་ལེགས་ན་བྲག་རིའི་བར་དུ་
བསིལ་གྲིབ་ཨེན་ཙམ་རེ་ཡང་རྙེད་སྲིད་དོ་སྙམ། གཡང་རོང་དུ་ཞུགས་མ་ཐག་ངའི་ཞོན་
རྟས་འཚེར་སྐད་ལྷིང་ངེ་བ་ཞིག་བསྒྲགས་པ་ན། དེའི་ལན་དུ་མི་མངོན་པའི་གནས་ཤིག་
ནས་ཀྱང་རྟ་ཕོ་གཞན་ཞིག་འཚེར་བྱུང་། གོམ་པ་བརྒྱ་ལྷག་ལ་ཆས་པ་ན་གཡང་རོང་གི་
ཁ་ཞེང་ཇེ་ཆེར་གྱུར་ཏེ་རང་བྱུང་གི་ཐང་ཆེན་སྒོར་སྒོར་ཞིག་ལ་ཐུག་ཅིང་། ཕྱོགས་བཞི་
མཚམས་བརྒྱད་བྲག་རི་དང་གཡང་གཟར་གྱིས་བསྐོར་ཡོད་པས་ཐང་ཆེན་ཡོངས་སུ་གྲིབ་
སོས་ཁེབས་འདུག གནས་སྐོར་པ་ཞིག་ལ་མཚོན་ན་ལམ་བར་དུ་འདི་ལས་སྐྱིད་པའི་ངལ་
གསོ་ས་ཞིག་གཏན་ནས་རྙེད་མི་སྲིད། བྲག་རིའི་གཤམ་དུ་ཆུ་མིག་ཆལ་ཆིལ་དུ་འཕྱུར་ཏེ་
རྫིང་བུ་རུ་འབབ་ཅིང་རྫིང་བུའི་ཞབས་ཀྱི་བྱེ་མའི་ཟེགས་མ་ནི་གངས་ལྟར་དཀར། རྫིང་
བུའི་འགྲམ་ན་ཤིན་ཏུ་སྟུག་པའི་བེ་ཤིང་གི་སྡོང་བོ་ལྔ་དྲུག་ཙམ་སྐྱེས་ཡོད་ལ། ཡུན་རིང་
པོར་རླུང་གིས་མ་གཡོས་ཤིང་ཆུ་ཟིལ་གྱིས་བརླན་པར་བྱས་པས་ལོ་འདབ་རབ་ཏུ་རྒྱས་ཏེ་
རྫིང་བུའང་གཡོགས་འདུག མཐའ་འཁོར་དུ་ལྗང་ནེམ་ནེམ་གྱི་སྔོ་རྩྭ་སྐྱེས་ཡོད་ཅིང་ལེ་
དབར་བཞི་བཅུའི་ཚུ་རོལ་གྱི་མགྲོན་ཁང་དག་ཏུ་འདི་ལྟ་བུའི་མལ་ཁྲི་སྐྱིད་པོ་ཞིག་རྙེད་
འདོད་པ་ནི་སྟོང་བསམ་ཡིན་ངེས།
འོན་ཀྱང་། ཡུལ་ངོ་མཚར་བ་འདིའི་མཛེས་པ་ནི་ང་ཁོ་ནར་དབང་བ་མ་ཡིན་ཏེ། ང་
མ་སླེབས་པའི་སྔོན་ཙམ་ནས་སྐྱེས་པ་ཞིག་གིས་གནས་དེར་ངལ་གསོ་ཞིང་མཆིས། རྟ་ཕོའི་
འཚེར་སྐད་ཀྱིས་ཁོ་རང་གཉིད་ལས་བསླངས་པ་ན། མྱུར་མོར་ཡར་ལངས་ཏེ་རྟ་ཕོའི་ཕྱོགས་
སུ་སོང་བ་ཡིན་པར་ཐེ་ཚོམ་མེད་ཅིང་། རྟ་ཕོས་བདག་པོ་གཉིད་ལོག་པའི་སྐབས་གླགས་
དང་བསྟུན་ཏེ་ཉེ་འཁོར་གྱི་སྔོ་རྩྭ་རྒྱགས་ཚད་ཅིག་ཟོས་པ་ཡིན་འདུག མི་འདི་ནི་གསར་
བུ་ལོ་གཞོན་ཞིག་ཡིན་ལ་གཟུགས་པོའི་རིང་ཐུང་ཡང་འབྲིང་ཙམ་ཡིན་མོད་ལུས་སྟོབས་
རབ་ཏུ་རྒྱས། གདོང་ལ་ཁེངས་ཉམས་ཤིག་མངོན་པ་དང་མིག་མདངས་ནི་གཏིང་མི་དཔོག་
པ་ཞིག་རེད། ཐོག་མའི་ཤ་མདངས་ཤིན་ཏུ་ཡག་ཀྱང་སྲིད་མོད་ད་ནི་ཉི་འོད་ཀྱིས་ཚིག་སྟེ་
རང་གི་སྐྲ་མདོག་ལས་ཀྱང་ནག ཁོས་ལག་ཡས་ཀྱིས་རྟའི་སྲབ་མདའ་བཟུང་ཞིང་ལག་
ཡས་སུ་མེ་མདའ་རྒྱ་གླིང་ཁ"ཟངས་ཤན་མ་ཞིག་འཆང་འདུག
དྲང་མོར་བཤད་ན། མེ་མདའ་རྒྱ་གླིང་ཁ་དེ་དང་ཁྲོ་ཉམས་ཅན་གྱི་མི་དེ་གཉིས་མིག་
ལམ་དུ་མངོན་མ་ཐག་ང་རང་སྐྲག་ཐག་ཆོད་པར་གྱུར། འོན་ཏེ་རྟག་པར་མི་གཞན་གྱི་ཁ་
ནས་ཇག་པའི་སྐོར་གྱི་གཏམ་རྒྱུད་མི་ཉུང་བ་ཞིག་ཐོས་ནའང་དངོས་སུ་མཐོང་བ་གཅིག་
ཀྱང་མེད་པས། ང་རང་ཇག་པ་ཡོད་པར་ཡིད་མི་ཆེས་པར་གྱུར་འདུག དེར་མ་ཟད་གཞུང་
དྲང་འདྲིས་བདེའི་ཞིང་པ་རྣམས་ཀྱིས་ལུས་ལ་དྲག་ཆས་སྤྲས་ཏེ་ཚོང་འདུས་སུ་འགྲོ་བ་ཡང་
ངས་མཐོང་མྱོང་བས། ལག་ཏུ་མེ་མདའ་ཐོགས་པ་ཙམ་གྱིས་མི་རྒྱུས་མེད་ཅིག་ལ་དོགས་པ་
ཟ་མི་འོས། “ཡང་གཅིག་བཤད་ན།” ངའི་སེམས་སུ་འདི་ལྟར་སྙམ་པ་ཡིན་ཏེ། “ངའི་སྟོད་
ཐུང་འདི་དག་དང་ཨེའོ་ཟེ་ཝིར(Elzevir edition)པར་མའི《ཁེ་སར་གྱི་དངོས་བྲིས》འདིས་
ཁོ་ལ་ཅི་བྱེད།” ངས་མེ་མདའ་ཐོགས་པའི་གསར་རྒོད་དེར་སྙིང་ཉེ་བའི་ཚུལ་གྱིས་མགོ་བོ་
ལྡེམ་ཙམ་བྱས་ཤིང་འཛུམ་མདངས་དང་བཅས་ཁོའི་གཉིད་དཀྲོགས་ཡོད་མེད་ཀྱི་སྐོར་ནས་
སྐད་ཆ་དྲིས། ཁོས་ལན་ཅི་ཡང་མི་འདེབས་པར་ངའི་ལུས་ཡོངས་སུ་ཞིབ་ལྟ་ཞིག་བྱས་རྗེས་
ཡིད་ཚིམ་པའི་ཉམས་ཤིག་མངོན་ཏེ་སླར་ཡང་ཚུར་ཡོང་གིན་པའི་ངའི་ལམ་པ་ལ་ཞིབ་ལྟ་
ཞིག་བྱས། གློ་བུར་དུ། ལམ་པས་གདོང་མདོག་འགྱུར་ཞིང་གོམ་མཚམས་བཞག་སྟེ་སྐྱི་
གཡའ་བའི་ཉམས་ཤིག་མངོན་བྱུང་། ངའི་སེམས་སུ་འགྲིག་མ་སོང་སྙམ་མོད་དོགས་པ་མི་
སློང་བའི་ཆེད་དུ་སེམས་མི་བདེ་བའི་རྣམ་འགྱུར་ཅི་ཡང་མ་བསྟན། ང་རང་རྟ་ལས་བབས་
ཏེ་ལམ་པ་ལ་རྟའི་སྒ་སྲབ་ལེན་དུ་བཅུག་པ་དང་། དེ་ནས་ཆུ་མིག་གི་ཁ་རུ་པུས་མོ་སར་
བཙུགས་ཏེ་མགོ་བོ་དང་ལག་པ་ཆུ་འཁྱག་ནང་དུ་སྦངས་ཙམ་བྱས་རྗེས། བྷཻ་དེན་གྱི་དམག་
མི་རྣམས╚དང་འདྲ་བར་བྲང་ས་ལ་སྦྱར་ཏེ་ཆུ་ཡིད་ཚིམ་པ་ཞིག་འཐུངས།
འོན་ཀྱང་ངས་ཐོག་མཐའ་བར་གསུམ་དུ་ལམ་པ་དང་མི་རྒྱུས་མེད་དེ་གཉིས་ལ་
མཉམ་འཇོག་བྱས་པ་ཡིན། ལམ་པའི་གདོང་ལ་ཧ་ཅང་མི་སྐྱིད་པའི་ཉམས་ཤིག་མངོན་ཏེ་
ཚུར་འོངས་པ་དང་། མི་རྒྱུས་མེད་དེས་རྟ་ཕོའི་སྲབ་མདའ་ལག་ནས་བཏང་ཞིང་དྲང་ཐད་
དུ་གཏད་པའི་མེ་མདའི་ཁ་ཡང་ཐུར་དུ་བསྐོར། ཕར་བལྟས་ན་ཁོས་ཧ་ལམ་ངེད་གཉིས་ཀྱི་
སྟེང་ལ་གནག་སེམས་ཅི་ཡང་འཆང་མེད་པ་འདྲ།
ངའི་སེམས་སུ་གཞན་གྱིས་ཁ་ཡ་མ་བྱས་པ་ལ་ཁོང་ཁྲོ་ལངས་པ་ནི་མི་འོས་སོ་སྙམ་སྟེ་
རྩྭ་ཁུད་དུ་གན་རྐྱལ་དུ་ལོག་ཅིང་། དོ་སྣང་ཅི་ཡང་མེད་པའི་ཚུལ་གྱིས་རུམ་ནས་ཐ་མག་
གི་སྒྲོམ་བུ་ལེན་ཞོར་མེ་མདའ་ཐོགས་པའི་མི་དེར་མེ་ཆ་ཡོད་མེད་དྲིས། གསར་བུ་ཆ་མེད་
དེས་སྔར་བཞིན་ཁ་ཅི་ཡང་མི་གྲག་པར་གློ་ཁུག་ཏུ་གློང་ཙམ་བྱས་ཏེ་མེ་ཆ་ཞིག་བླངས་རྗེས།
ལྷག་བསམ་ཟོལ་མེད་ཀྱི་ངང་ནས་ངའི་ཐ་མག་ལ་མེ་བགོས་བྱུང་། རྣམ་འགྱུར་ལ་བརྟགས་
ན་ཁོ་རང་ཅུང་ལྷོད་ལ་བབས་པ་ཤེས་ཐུབ་སྟེ། ངའི་མདུན་རོལ་ཏུ་སར་བསྡད་བྱུང་། ཡིན་
ཡང་ལག་གི་མེ་མདའ་ད་རུང་བཏང་མེད། ངས་ཐ་མག་འཐེན་ཞོར་ལྷག་མའི་སི་གྷར་ཐ་
མག"དག་གི་ཁྲོད་དུ་བཟང་ཤོས་དེ་བདམས་ནས་ཁོ་ལ་ཐ་མག་འཐེན་མིན་དྲིས།
“དུ་བ་འཐེན་གྱི་ཡོད། སྐུ་ཞབས།” ཁོས་དེ་སྐད་ལན་བཏབ་པ་ཡིན་ལ། འདི་ནི་
ཁོའི་ངག་ལས་བྱུང་བའི་སྐད་ཆ་ཐོག་མ་དེ་རེད། དེ་དང་ཆབས་ཅིག་ཏུ་ངས་ཁོའི་སྐད་
གདངས་ལསSཡི་སྒྲ་དེ་ཨན་ད་ལུའུ་སི་ཡའི་མིའི་ཀློག་སྟངས་དང་མི་འདྲ་བ་རྟོགས་བྱུང་།
དེ་བས་ཁོ་ནི་གནའ་རྫས་དཔྱད་ཞིབ་མི་བྱེད་པ་ཙམ་ལས་ང་དང་འདྲ་བར་ལམ་འགྲོ་པ་
ཞིག་ཡིན་པ་ཐག་གིས་ཆོད།
“འདི་ཁྱོད་ཀྱི་ཐུགས་ལ་འབབ་པ་ཁོ་ཐག་ཡིན།” ངས་དེ་ལྟར་བཤད་ཞོར་ཁོ་ལ་ཧ་
ཝ་ཎ(Havana)ནས་ཐོན་པའི་སི་གྷར་ཐ་མག་སྤུས་ལེགས་རྐང་གཅིག་ཕུལ།
ཁོས་ང་ལ་བལྟས་ཏེ་མགོ་བོ་ལྡེམ་ཙམ་བྱས་ཤིང་ངའི་ཐ་མག་གི་སྣེ་མོར་བརྟེན་ཏེ་ཁོ་
རང་གི་ཐ་མག་ལ་མེ་བགོས། དེ་ནས་སླར་ཡང་བཀའ་དྲིན་ཞུ་བའི་ཚབ་ཏུ་མགོ་བོ་སྒུར་
ཙམ་བྱས་རྗེས་ཐ་མག་རྔུབ་འཐེན་བྱས་ཤིང་གདོང་ལ་ཤིན་ཏུ་དགའ་བའི་རྣམ་འགྱུར་
མངོན་ཡོང་།
“ཨ།” ཁོས་ཐོག་མར་བརྔུབས་པ་ཙམ་གྱིས་དུ་བ་ག་ལེ་ག་ལེར་ཁ་སྣ་ལས་ཕྱིར་ཐོན་
པར་བྱས་ཤིང་སྐད་གདངས་མཐོན་པོས “ངས་ཡུན་རིང་ཞིག་ལ་ཐ་མག་མ་འཐེན” ཞེས་སྨྲས།
སི་ཕེན་རྒྱལ་ཁབ་ཏུ་སི་གྷར་ཐ་མག་རྐང་གཅིག་ཕར་བྱིན་ཏེ་ཕ་རོལ་པོས་ཀྱང་དང་
ལེན་བྱས་ཚེ་མཛའ་མཐུན་གྱི་འབྲེལ་བའི་མགོ་ཚུགས་པ་ཡིན་ལ། འདི་ནི་ཤར་ཕྱོགས་པས་
གོ་རེ་དང་ཚྭ་ཁུ་སོགས་ཀྱིས་མགྲོན་ངོ་ལེན་པ་དང་འདྲའོ། །མ་གཞི་མི་དེ་ནི་ངའི་བསམ་
ཡུལ་ལས་འདས་པའི་ཁ་བདེ་ཞིག་རེད། ཁོས་རང་ཉིད་ཡུལ་མོན་ཐིལ་ལཱའི་སྡོད་དམངས་
ཡིན་ཟེར་ཡང་ས་ཆ་དེར་རྒྱུས་མངའ་ཆེན་པོ་མེད་དེ། ངེད་ཅག་སྡོད་སའི་གཡང་རོང་
མཛེས་ཤིང་དབེན་པ་དེའི་མིང་ཡང་མི་ཤེས་ལ་ཉེ་འཁོར་གྱི་སྡེ་བ་གཅིག་ཀྱང་བགྲང་བར་
མི་ནུས། མཐར་ངས་ཁོ་ལ་གནས་དེའི་ཉེ་སར་གྱང་རོ་དང་ཁང་ཤུལ། ཁ་ཞེང་ཆེ་བའི་རྫ་
ལེབ་དང་རི་མོ་བརྐོས་པའི་རྡོ་ཆག་སོགས་མཐོང་ཡོད་མེད་ཀྱི་སྐད་ཆ་དྲིས་པ་ན། ཁོས་དེའི་
སྐོར་ལ་གཏན་ནས་མཉམ་འཇོག་བྱེད་མ་མྱོང་ཞེས་ཁས་བླངས་པ་རེད། འོན་ཏེ། ཁོ་རང་
རྟ་ལ་བརྟག་པར་ཤིག་ཏུ་མཁས་ཏེ་ངའི་རྟ་ལ་མགོ་ནས་མཇུག་བར་དུ་དཔྱད་བརྗོད་ཐེངས་
གཅིག་གནང་སོང་།—— དེ་ཁག་པོ་མ་རེད ——དེར་མཐུད་ཁོས་ང་ལ་ཁོ་རང་གི་རྟ་ཕོའི་
རྟ་རྒྱུད་ཀྱི་སྐོར་ནས་ལབ་གླེང་བྱས་བྱུང་སྟེ། རྟ་དེའི་ཡོང་ཁུངས་ནི་མིང་དུ་གྲགས་པའི་ཁོར་
རྡོ་ཝའི(Cordova)རྟ་གསོ་ར་བ་ཡིན་པར་བཤད། རྟ་དེ་དངོས་གནས་རྟ་མཆོག་ཅིག་ཡིན་
པར་སྣང་སྟེ་བདག་པོས་བཤད་པ་ལྟར་ན། ལུས་སྟོབས་རྒྱས་ཤིང་དཀའ་ལས་ཐེག་པར་མ་
ཟད་ཉིན་གཅིག་ལ་ལེ་དབར་བརྒྱ་དང་ལྔ་བཅུར་བང་གིས་བརྒྱུགས་མྱོང་སྐད། ཏག་ཏག་ཁ་
བརྡ་བྱས་ཏེ་དགའ་སྤྲོ་འཕེལ་བའི་སྐབས་སུ་མི་རྒྱུས་མེད་དེས་གློ་བུར་དུ་བཤད་མཚམས་
བཞག་བྱུང་ལ། ཧ་ལམ་རང་གི་སྐད་ཆ་མང་དྲགས་པས་གནོང་འགྱོད་སྐྱེས་པ་འདྲ། “དྲང་
མོར་བཤད་ན། ང་རང་ཁོར་རྡོ་ཝ་ལ་མགྱོགས་པོར་འགྲོ་དགོས་ཡོད།” ཁོས་ཅུང་ཙམ་
དོགས་མི་བདེ་བའི་ངང་ནས་མུ་མཐུད་དུ་འདི་ལྟར་བཤད། “གྱོད་གཞི་ཞིག་གི་ཕྱིར་དུ་
ཁྲིམས་དཔོན་ལ་ཞུ་བ་བྱ་དགོས་འདུག” ཁོས་སྐད་ཆ་བཤད་ཞོར་དུ་ངའི་ལམ་པ་ཨན་ཏོ་
ནིའོ(Antonio)ལ་བལྟས་པ་ན་དེས་མགོ་བོ་སྨད་པར་གྱུར།
དྭངས་གཙང་གི་ཆུ་བོ་དང་ཤིང་སྡོང་གི་བསིལ་གྲིབ་ཀྱིས་ངའི་སེམས་ལ་དགའ་བདེ་
དཔག་མེད་ཅིག་སྦྱིན་པ་ན། གློ་བུར་དུ་མོན་ཐིལ་ལཱ་ནས་ལམ་ལ་ཆས་སྐབས་གྲོགས་པོ་
རྣམས་ཀྱིས་ལམ་པའི་ཏ་ལེན་ནང་དུ་བཅུག་པའི་བརླ་ཀྲུམ་དག་ཡིད་ལ་འཁོར་ཞིང་། ངས་
དེ་ལམ་པར་འཁྱེར་ཡོང་དུ་བཅུག་སྟེ་མི་རྒྱུས་མེད་འདི་དང་ལྷན་དུ་བཟའ་བར་བརྩམས།
ད་ཅི་ཁོས་ཡུན་རིང་པོར་ཐ་མག་འཐེན་མ་མྱོང་ཟེར་མོད། འོན་ཀྱང་དོན་དངོས་སུ་ཁོས་
ཉུང་མཐའ་ཡང་ཆུ་ཚོད་ཞེ་བརྒྱད་ཀྱི་རིང་དུ་ཁ་ལ་ཟས་ཀྱང་མ་རེག་པ་འདྲ་སྟེ་དེ་འཕྲལ་
དུ་ཧབ་ཟ་བྱས་སོང་། ངའི་སེམས་སུ་སྙིང་རྗེ་བའི་མི་འདི་དེ་རིང་ང་ལ་འཕྲད་པ་ནི་སྐྱོབ་
པའི་ལྷ་ལ་འཕྲད་པ་དང་གཉིས་སུ་མེད་དོ་སྙམ། འོན་ཏེ་ངའི་ལམ་པས་ཟས་ཉུང་ཙམ་ལས་
མི་ཟ་ཞིང་བཏུང་བ་ནི་དེ་ལས་ཀྱང་ངོ་། །ཁོ་རང་ཐོག་མར་ལམ་ལ་ཆས་དུས་དགའ་ལྷང་
ལྷང་སྨྲ་བ་མང་མོད། ད་ནི་ངག་ལས་ཚིག་གཅིག་ཀྱང་མི་སྨྲ་བར་འདུག ལམ་ཐུག་མགྲོན་
པོ་དེ་ཡོད་པས་ཁོའི་སེམས་མི་སྐྱིད་པར་ཆགས་པ་འདྲ་སྟེ། ཁོ་གཉིས་ཕན་ཚུན་ལ་དོགས་
ཟོན་གྱིས་ཁེངས་འདུག་ལ་ངས་ཀྱང་དོན་དངོས་སུ་ཅིའི་ཕྱིར་ཡིན་པ་དཔག་དཀའ།
མིག་རྡེབ་དབང་ཙམ་གྱིས་བག་ལེབ་དང་བརླ་ཀྲུམ་གྱི་ལྷག་འཕྲོ་རྣམས་ཀྱང་གཙང་
དག་བྱས་རྗེས་ང་ཚོས་སླར་ཡང་སི་གྷར་ཐ་མག་རྐང་རེ་འཐེན། ངས་ལམ་པར་ངེད་གཉིས་
ཀྱི་རྟ་ལ་སྒ་ཆས་སྟོད་དུ་བཅུག་སྟེ་གྲོགས་པོ་གསར་བ་དེར་ཞལ་གྱེས་ཞུ་བསམ་པ་ན། མི་
དེས་ང་ལ་གནས་གང་དུ་ཞག་སྡོད་བྱ་བ་ཡིན་ཞེས་དྲིས་བྱུང་།
ལམ་པའི་ལྐོག་བརྡ་ལ་མཉམ་འཇོག་བྱེད་རག་བར་དུ་ངའི་ཁ་ནས “ཁུ་ཨེར་ཝོ
(Cuervo)མགྲོན་ཁང་དུ་སྡོད་རྩིས་ཡིན” ཞེས་དབང་མེད་དུ་ཤོར་སོང་།
“སྐུ་ཞབས་ལགས། མགྲོན་ཁང་དེ་ཐབས་ཆག་ཅིག་ཡིན་པས་ཁྱེད་ལྟ་བུ་ལ་མི་
འཚམ་པ་འདྲ ………ང་ཡང་དེར་འགྲོ་བ་ཡིན། ཁྱེད་རང་འཐད་པ་ཡིན་ན་འུ་ཅག་མཉམ་དུ་
འགྲོ་ཆོག"
“ཤིན་ཏུ་ལེགས་སོ། །” ངས་དེ་སྐད་སྨྲ་ཞོར་རྟ་ལ་ཞོན་པ་དང་། ལམ་པས་ང་རང་རྟ་
ལ་སྐྱོན་སྐབས་ཀྱང་མིག་བརྡ་ཞིག་བསྟན་སོང་། ངས་དེའི་ལན་དུ་སེམས་བདེ་བར་གྱིས་
ཞེས་པའི་དོད་དུ་ཕྲག་པ་གསིག་ཙམ་བྱས་ཏེ་སེམས་གསོ་ལྟ་བུ་བྱས་རྗེས་ངེད་ཅག་ལྷན་དུ་
ལམ་ལ་ཆས།
ཨན་ཏོ་ནིའོ་ཡི་ཁྱད་མཚར་གྱི་གསང་བརྡ་དང་སེམས་ཁྲལ་གྱི་རྣམ་འགྱུར། མི་རྒྱུས་
མེད་དེའི་བསམ་བཞིན་མ་ཡིན་པར་ཁ་ནས་ཤོར་བའི་སྐད་ཆ་དེ་དག་དང་། ལྷག་པར་དུ་
ཁོ་རང་རྒྱུག་ཐེངས་གཅིག་ལ་ལེ་དབར་སུམ་ཅུའི་ཕ་རོལ་ཏུ་སོང་ཚུལ། ད་དུང་དེའི་བཙན་
ཚུགས་ཀྱི་འགྲེལ་བཤད་སོགས་ལ་བརྟེན་ནས་ངས་རོགས་ཟླ་འདིའི་ཐོབ་ཐང་ལ་ཕལ་ཆེར་
ཚོད་དཔག་བྱེད་ཐུབ། རེད་དེ། ངས་སྐབས་གླགས་འདིར་ལྐོག་འཚོང་རྒྱག་མཁན་ཞིག་
གམ་ཇག་པ་ཞིག་ལ་འབྲེལ་འདྲིས་བྱེད་ཀྱིན་ཡོད་པ་གོར་མ་ཆག ཡིན་ཡང་ཅི་ལ་སྐྱོན།
ངས་སི་ཕེན་གྱི་མི་ལ་རྒྱུས་ལོན་པ་ལྟར་ན། ལྷན་དུ་བཟའ་བཏུང་ལ་རོལ་ཏེ་ཐ་མག་འཐེན་
པ་ཞིག་ཡིན་ཚེ་མི་དེར་ཞེད་སྣང་སྐྱེ་མི་དགོས་པ་ཐག་གིས་ཆོད་པ་དང་། ཁོ་རང་གམ་དུ་
ཡོད་ཚེ་ད་དུང་ངའི་བདེ་འཇགས་ལའང་ཁག་ཐེག་བྱེད་ཐུབ། དེ་ལས་ཀྱང་དགའ་འོས་པ་
ཞིག་ནི་ངས་ཇག་པ་ལ་རྒྱུས་ལོན་ཟབ་མོ་ཞིག་བྱ་ཐུབ་པ་ཡིན་ཏེ་མི་འདིའི་རིགས་ནི་རྟག་
པར་འཕྲད་ཐུབ་པ་ཞིག་ག་ལ་ཡིན། མི་ཉེན་ཁ་ཅན་ཞིག་ལ་ཉེ་བར་བཅར་ནས་འབྲེལ་
འདྲིས་བྱེད་སྐབས་དེ་ལ་འགུགས་ཤུགས་གཞན་དང་མི་མཚུངས་པ་ཞིག་ཡོད་ངེས་ཏེ། ལྷག་
པར་དུ་མི་དེ་གཡུང་ལ་བབས་པའི་སྐབས་གླགས་ཀྱི་འགུགས་ཤུགས་དེ་ནི་ཤིན་ཏུ་དྲག
ངས་མི་རྒྱུས་མེད་དེས་ག་ལེར་ཚུར་ལ་ཁོག་བརྟོལ་བར་རེ་བས། ལམ་པས་ང་ལ་
གསང་བརྡ་ཅི་ཙམ་བསྟན་ནའང་ཁ་བརྡའི་བརྗོད་གཞི་དེ་ངང་ངམ་ཤུགས་ཀྱིས་ཇག་
པའི་ཕྱོགས་སུ་བསྐོར་བ་ཡིན། ལྷག་པར་དུ་དེའི་སྐོར་ནས་གླེང་སྐབས་རང་ཉིད་ཀྱི་སེམས་
པའང་གོང་བཀུར་དང་ཡིད་སྨོན་གྱིས་ཁེངས་པ་སྨོས་མ་དགོས། བར་སྐབས་དེར་ཡུལ་ཨན་
ད་ལུའུ་སི་ཡར་མིང་དུ་གྲགས་པའི་ཇག་པ་ཧོ་སེ•མ་རི་ཡཱ(Jose Maria)ཞེས་པ་ཞིག་ཡོད་
ཅིང་ཁོའི་དཔའ་མཛངས་ནི་ཀུན་ལ་གྲགས་པ་ཞིག་ཡིན། “ད་ལྟ་ང་དང་མཉམ་དུ་འགྲོ་བ་
ནི་མ་གཞི་ཧོ་སེ•མ་རི་ཡཱ་ཡིན་ནམ།” ངས་དེ་ལྟར་སྟོང་འདང་རྒྱག་ཞོར་དཔའ་རྒོད་དེའི་
སྐོར་ནས་རང་གིས་ཤེས་ཚོད་ཀྱི་གཏམ་རྒྱུད་མཐའ་དག་མི་དེར་ལབ་པ་ཡིན་ལ། དེ་ཐམས་
ཅད་ཀྱང་ཁོའི་མཛད་འཕྲིན་ལ་བསྟོད་ར་འཐེན་པ་འབའ་ཞིག་ཡིན་པ་སྨོས་ཅི་དགོས།
ངས་ད་དུང་རང་ཉིད་ཁོའི་དཀྱེལ་ཡངས་ཀྱི་ངང་རྒྱུད་དང་ཞུམ་མེད་ཀྱི་དཔའ་སྤོབས་ལ་
སྨོན་པ་འཆོར་ཚུལ་ཡང་བཤད།
“ཧོ་སེ+མ་རི་ཡཱ་ཞེས་པ་ནི་མི་གདུག་ཅན་ཞིག་ཡིན་པ་དེ་ཙམ་མོ། །” མི་རྒྱུས་མེད་
དེས་ངོ་གནག་ནས་དེ་ལྟར་སྨྲས།
“འདི་ནི་ཁོས་དྲང་མོ་དྲང་བཞག་གིས་རང་ཉིད་ལ་གདེང་འཇོག་བྱས་པ་ཡིན་ནམ་
ཡང་ན་ཚད་ལས་འགོངས་པའི་ཁེངས་སྐྱུངས་བྱེད་པ་ཡིན།” ངས་དེ་ལྟར་སྙམ་བཞིན་ལམ་
གྲོགས་འདི་ལ་ཞིབ་ཏུ་བརྟགས་པ་ན། ཁོའི་གདོང་ནི་ཨན་ད་ལུའུ་སི་ཡའི་ས་ཆ་མང་པོའི་
མཁར་སྒོ་རུ་སྦྱར་བའི་ཧོ་སེ•མ་རི་ཡཱའི་བྱད་བཞིན་དང་ཁྱད་པར་མེད་པ་རྟོགས་བྱུང་། “རེད་
དེ། ཁོ་ཡིན་འདུག…………’སྐྲ་སེར་པོ། མིག་ལྗང་ཁུ། ལག་པ་ཆུང་ཞིང་མཆུ་འདབ་ཆེ་ལ་སོ་
ཚགས་དམ་པ། རས་འཇམ་པོའི་ཚི་ལེན་གྱོན་པ། ཤུར་མའི་ལྭ་བ་དངུལ་གྱི་སྒྲོག་བུ་ཅན།
པགས་དཀར་གྱི་ཉྭ་ཤུབས། རྟ་རྐྱང་དམར་ཞིག་ལ་བཅིབས་པ …ཐེ་ཚོམ་བྱེད་མི་དགོས་ཏེ་
གཏན་ཁེལ་བྱས་ཆོག འོན་ཏེ་གསལ་ཁ་མ་བཀྲོལ་ན་བཟང་།” ངའི་སེམས་སུ་དེ་ལྟར་འདོད།
ངེད་ཅག་མགྲོན་ཁང་ཆུང་བ་དེར་འབྱོར་སོང་། ཁོའི་སྐད་ཆ་བདེན་པ་ཡིན་འདུག་
སྟེ་འདི་འདྲའི་ཆ་རྐྱེན་ཞན་པའི་མགྲོན་ཁང་ཞིག་མཐོང་ཡང་མ་མྱོང་བའི་ཚོད་དུ་གདའ།
ཁང་བ་ཆེན་པོ་གཅིག་མ་གཏོགས་མེད་ལ། གཡོས་ཁང་དང་ཟ་ཁང་། ཉལ་ཁང་བཅས་
གཅིག་ལྕོགས་སུ་བྱས་འདུག ཁྱིམ་དཀྱིལ་གྱི་རྡོ་ལེབ་སྟེང་དུ་མེ་ཁ་གསོས་ཡོད་ཅིང་དེའི་
དུ་བ་ཁང་ཀླད་ཀྱི་དཀར་ཁུང་ལས་ཕྱི་ལ་འགྲོ་བའམ་ས་ངོས་ལས་དབྱིན་ཁྲེ་འགའི་མཐོ་
ཚད་དུ་སྤྲིན་ལྟར་ལྡང་། གྱང་རྩ་རུ་དྲེལ་ལྤགས་ལྔ་དྲུག་ཙམ་བསྟུད་མར་བཏིང་ཡོད་ལ། དེ་
དག་ནི་མགྲོན་པོའི་མལ་ཁྲི་ཡིན་འདུག ཁང་བའམ་ཡང་ན་ད་ཅི་གོང་དུ་སྨྲས་པའི་སྡོད་
ཁང་གཅིག་པུ་དེ་དང་བར་ཐག་གོམ་པ་ཉི་ཤུའི་མཚམས་སུ་སྤྱིལ་བུ་ཞིག་ཡོད་པ་ནི་རྟ་ར་
ཡིན་པར་བྱས་ཡོད། མ་མཐའ་ཡང་བར་སྐབས་དེར་སྡོད་ཁང་ཐབས་ཆག་དེ་རུ་རྒན་མོ་
ཞིག་དང་ལོ་ན་བཅུ་ནས་བཅུ་གཉིས་ཙམ་གྱི་བུ་མོ་ཆུང་ཆུང་ཞིག་ལས་གཞན་སུ་ཡང་མེད།
མོ་གཉིས་ཀྱི་ཤ་མདངས་ནག་ལ་གྱོན་གོས་ཤིན་ཏུ་རྙིང་ཞིང་རལ་བར་གྱུར་འདུག ངས་
འདི་ལྟར་སྙམ་བྱུང་སྟེ། “མ་གཞི་འདི་ནི་ལྷག་འཕྲོར་གྱུར་པའི་གནའ་བོའི་མུན་ད་བྷོ་ཐི་
ཁཱ(Munda Boetica)ཡི་སྡོད་དམངས་ཡིན་ནམ། ཨཱོ། ཁེེ་སར། ཨཱོ། སེ་ཁྀ་སྀ་ཐུ་སྀ-ཕོམ་
ཕེའུ་སྀ།(Sextus Pompius) གལ་སྲིད་ཁྱོད་གཉིས་འདས་ལོག་བྱས་ཏེ་མཐོང་ཐུབ་ཚེ།
ཁྱོད་གཉིས་སྐྱི་གཡའ་བར་འགྱུར་ངེས།”
རྒན་མོ་དེས་ངའི་ལམ་གྲོགས་མཐོང་མ་ཐག་ངག་ལས་དབང་མེད་དུ་བྲེད་སྐད་ཐོན་
ཏེ “ཨ། སྐུ་ཞབས་དྷོན·ཧོ་སེ(Don Jose)” ཞེས་སྨྲས།
དྷོན· ཧོ་སེས་སྨིན་མ་བསྡུས་ཏེ་དྲག་ཤུལ་གྱི་ཉམས་དང་བཅས་ལག་པ་ཡར་སྒྲེང་ཙམ་
བྱས་པ་ན་རྒན་མོ་དེའི་ངག་སྒོ་འགག་པར་གྱུར། ངས་ཁ་ཕར་འཁོར་ནས་ལམ་པར་མིག་
བརྡ་ཞིག་བསྟན་ཏེ། དོ་ནུབ་ཀྱི་ལམ་གྲོགས་འདི་ལ་ཡོངས་སུ་རྒྱུས་ལོན་བྱས་ཡོད་པས་ཁྱོད་
ཀྱིས་རྣམ་འགྱུར་མང་པོ་སྟོན་དགོས་དོན་མི་འདུག་ཅེས་གོ་བརྡ་སྤྲད། བསམ་ཡུལ་ལས་
འདས་པ་ནི་དགོང་ཟས་ཅུང་ཙམ་གཟབ་རྒྱས་སུ་སྣང་ལ་མཐོ་ཚད་དབྱིན་ཁྲེ་གང་ཅན་གྱི་
ཅོག་ཙེ་ཞིག་གི་སྟེང་དུ་བཤམས་ཡོད། ཐོག་མར་བྱ་ཤ་དམར་བཙོས་འབྲས་སྤགས་མ་ཞིག་
དྲངས་པ་ཡིན་ཏེ་སེ་པན་མང་དྲགས་འདུག དེའི་རྗེས་སུ་སྣུམ་བརྔོས་སེ་པན་ཞིག་ཁྱེར་
ཡོང་བ་དང་མཇུག་མཐར “གྷ་སྀ་ཕ་ཆོ” སྟེ་སེ་པན་རྒྱུ་ཆར་བྱས་པའི་གྲང་ཚལ་ཞིག་ཁྱེར་
ཡོང་། ཚལ་སྣ་གསུམ་གའི་བྲོ་བ་ཚ་དྲགས་པས་ང་ཚོས་ར་ལྤགས་ཀྱི་ཆང་ཁུག་ནང་གི་མོན་
ཐིལ་ལཱའི་རྒུན་ཆང་ཞིམ་པོ་དེ་ཡང་ཡང་འཐུང་དགོས་བྱུང་། བཟའ་བཏུང་གིས་འགྲངས་
རྗེས་ངས་རྩིག་ངོས་སུ་བཀལ་བའི་སྒྲ་སྙན་མན་ཏོ་ལིན་དེ་མཐོང་ཞིང་། དེ་ནི་སི་ཕེན་གྱི་
ག་ས་གང་དུ་མཐོང་ཐུབ་པའི་རོལ་ཆས་ཤིག་རེད། ངས་བུ་མོ་ཆུང་ཆུང་དེར་སྒྲ་སྙན་དཀྲོལ་
ཤེས་མིན་གྱི་སྐད་ཆ་དྲིས་པ་ན། བུ་མོ་ཆུང་ཆུང་དེ་ན་རེ། “ངས་དཀྲོལ་མི་ཤེས། ཡིན་ཡང་
དྷོན·ཧོ་སེས་དཀྲོལ་བ་ཤིན་ཏུ་སྙན་པོ་ཡོད།"
“ཁྱེད་ཀྱིས་གང་བྱུང་དུ་གཞས་ཤིག་བཏང་ན་ཆོག་གམ།” ངས་ཁོ་ལ་འདི་ལྟར་སྨྲས།
“ང་རང་ཁྱེད་ཚོའི་མི་རིགས་འདིའི་གླུ་གཞས་ལ་ཤིན་ཏུ་དགའ།"
“ངས་ཁྱེད་ལྟ་བུའི་སྐྱེས་བུ་ཡ་རབས་ཤིག་གི་རེ་ཞུ་བཟློག་ག་ལ་ཕོད། ད་དུང་ཁྱེད་
ཀྱིས་ང་ལ་དེ་འདྲའི་སི་གྷར་ཐ་མག་རྩ་ཆེན་ཞིག་གནང་བ་རེད།” དྷོན·ཧོ་སེས་སྤྲོ་སེམས་
འཁོལ་བའི་ངང་ནས་དེ་སྐད་སྨྲས་པ་དང་། ཁོས་བུ་མོ་ཆུང་ཆུང་དེའི་ལག་ནས་སྒྲ་སྙན་
མན་ཏོ་ལིན་ཕར་བླངས་ཏེ་དཀྲོལ་ལེན་བྱེད་མགོ་བརྩམས་བྱུང་། སྐད་གདངས་སྦོམ་ཞིང་
འགྲགས་ནའང་རྣ་བར་སྙན་ལ། སྐྱོ་ལྷང་ལྷང་གི་གདངས་དབྱངས་སུ་ངོ་མཚར་བའི་ཆ་
ཞིག་ཀྱང་ཡོད། འོན་ཏེ་ངས་གཞས་ཚིག་གི་ནང་དོན་ཅི་ཡང་གོ་མ་སོང་།
“གལ་ཏེ་ང་འཆུགས་མེད་ན།” ངས་ཁོ་ལ་འདི་ལྟར་བཤད། “ད་ཅི་ཁྱོད་ཀྱིས་
བཏང་བའི་གཞས་དེ་སི་ཕེན་གྱི་དབྱངས་རྟ་ཞིག་མ་ཡིན་པར། ངས་ཡུལ་གཞན་དུ་ཐོས་
པའི《ཟོར་ཟི་ཁོ》(zorzico) ཞེས་པ་དེ་ཡིན་ཞིང་གཞས་ཚིག་ནི་བྷ་སྀ་ཁྀའི་སྐད(Basque
language) ཡིན་པ་འདྲ།"
ཡུལ་འདིའི་མི་རྣམས་ཀྱིས་བྷ་སཾ་ལྀའི་སྐད་སྨྲ་བ་རེད།
“རེད།” དྷོན“ཧོ་སེས་ཡི་ཐང་ཆད་པའི་ངང་དེ་ལྟར་ལན་བཏབ་ཅིང་ཁོས་མན་ཏོ་
ལིན་ས་ལ་བཞག་རྗེས་གཟིམ་ལ་ཉེ་བའི་མེ་ཕོན་གྱི་ནང་དུ་སྐྱོ་ཉམས་དང་བཅས་ཅེར་ནས་
བསྡད། ཁོའི་གདོང་ལ་མེ་འོད་ཕོག་པ་ན་རྫིག་ཅིང་བརྗིད་པའི་བྱད་དབྱིབས་དེ་ལྷག་ཏུ་
མངོན་པར་གསལ་བས་ངའི་སེམས་སུ་མིལ་ཏོན(Milton)གྱིས་འབྲི་བཞེངས་བྱས་པའི་སཱ་
ཏན(Satan)གྱི་སྣང་བརྙན་ཡིད་ལ་ཤར་བྱུང་། གཅིག་བྱས་ན་ངའི་ལམ་གྲོགས་འདིས་ཀྱང་
སཱ་ཏན་དང་འདྲ་བར་ཉེས་པ་བསགས་ཏེ་ས་མཐར་སྤྱུགས་པའི་དོན་ལ་བསམ་གཞིག་བྱེད་
པ་འདྲ། ངས་མུ་མཐུད་དུ་གླེང་མོལ་གྱི་རྒྱུན་སྐྱོང་ན་འདོད་མོད། འོན་ཀྱང་ཁོ་སྔར་བཞིན་
སྐྱོ་སྡུག་གི་ནང་དུ་བྱིང་འདུག་པ་ལས་ང་ལ་ཡ་ལན་ཅི་ཡང་མ་བྱིན།
རྒན་མོ་དེ་ཁྱིམ་གྱི་གྲུ་ཕུག་ཅིག་ཏུ་ངལ་གསོ་བར་ཆས་སོང་ལ་འཐེན་ཐག་གི་སྟེང་ལ་
བཀལ་བའི་བལ་ཕྱར་རལ་བོ་དེ་ནི་སྒྲིབ་བྱེད་དུ་གྱུར་ཡོད། བུ་མོ་ཆུང་ཆུང་དེའང་མོའི་རྗེས་
སུ་འབྲངས་ཏེ་བུད་མེད་ཁོ་ནར་དབང་བའི་མལ་ས་དེར་ལོག་སོང་། ལམ་པ་ཡར་ལངས་
ཏེ་ང་ལ་ཁོ་དང་འགྲོགས་ནས་རྟ་རར་འགྲོ་ཟེར། འོན་ཀྱང་སྐད་ཆ་འདིས་དྷོན·ཧོ་སེར་
འདྲོགས་བསླངས་སོང་ལ། ཁོས་སྐད་གསང་མཐོན་པོས་གང་དུ་འགྲོ་བ་ཡིན་ཞེས་ལམ་པར་
དྲིས་བྱུང་།
“རྟ་རའི་ནང་དུ་འགྲོ་བ་ཡིན།” ལམ་པས་དེ་སྐད་ལན་བཏབ།
“ཅི་བྱེད་དུ་འགྲོ་བ་ཡིན། རྟ་ལ་རྟ་ཆས་བྱིན་ཟིན་པ་མ་ཡིན་ནམ། ཁྱོད་རང་འདིར་
ཉལ་ན་སྐུ་ཞབས་ཀྱང་འཐད་པ་ཡིན་ངེས།”
“སྐུ་ཞབས་ཀྱི་རྟ་ལ་ནད་ཅིག་བྱུང་ཡོད་པ་འདྲ་བས་ཁོ་རང་དངོས་སུ་སོང་སྟེ་བལྟས་
ན་བཟང་། ཁོས་དེའི་བཅོས་ཐབས་ཅི་ཞིག་ཡིན་པ་ཧ་ལམ་རྟོགས་ངེས།”
ཨན་ཏོ་ནིའོ་ཡིས་ང་ཁོ་ནར་ལྐོག་ལབ་ཅིག་བྱེད་འདོད་ཡོད་པ་ཁོ་ཐག་རེད། ཡིན་
ཡང་ངས་དྷོན“ཧོ་སེར་དོགས་པ་ཟ་རུ་འཇུག་མི་འདོད་པ་དང་། ལྷག་པར་དུ་སྣང་ཚུལ་དེ་
འདྲའི་འོག་ཏུ་ང་ལ་མཚོན་ན་ཡིད་རྟོན་གྱི་རྣམ་འགྱུར་མངོན་རྒྱུ་ནི་ཆེས་དཔྱོད་ཤེས་ཀྱི་
གདམ་ག་ཞིག་ཡིན་པས། ངས་རྟ་ཡི་སྐོར་ནས་ཅི་ཡང་མི་ཤེས་པར་མ་ཟད་ལུས་པོ་ཡང་ཨ་
ཐང་ཆད་འདུག་ཅེས་ཨན་ཏོ་ནིའོ་ལ་སྨྲས་པ་ན། དྷོན•ཧོ་སེ་ཁོ་དང་ལྷན་དུ་རྟ་རར་སོང་སྟེ་
ཅང་མ་འགོར་བར་གཅིག་པུར་ཕྱིར་སླེབས་བྱུང་། ཁོས་རྟ་ལ་སྐྱོན་ཅི་ཡང་མི་འདུག་མོད་
ཁྱོད་ཀྱི་ལམ་པས་རྩིས་ཆེན་བྱེད་པའི་ཚུལ་དུ་རང་ཉིད་ཀྱི་ལྭ་བས་རྟ་ལ་ཕུར་ཕུར་བྱེད་ཅིང་
རྟའི་ལུས་ནས་རྔུལ་ཆུ་འདོན་བཞིན་ཡོད་པར་མ་ཟད། ད་དུང་ལས་ཀ་དེ་ནི་སྤྲོ་སྐྱིད་ལྡན་
པ་ཞིག་ཏུ་བསམ་ནས་ནམ་ལངས་རག་བར་དུ་ལས་རྩིས་འདུག་ཟེར། སྐབས་དེར་ང་རང་
དྲེལ་ལྤགས་ཀྱི་སྟེང་ནས་མལ་དུ་ལོག་ཟིན་པ་དང་བལ་ཕྱར་ལ་རེག་པར་འཛེམ་སྟེ་བེར་
ཆེན་གྱིས་ལུས་པོ་ཡོངས་སུ་བཏུམས་ཡོད། དྷོན·ཧོ་སེས་ང་ལ་དགོངས་དག་ཅིག་ཞུས་རྗེས་
ངའི་འགྲམ་ལོགས་སུ་སྒོ་ཁར་གཏད་དེ་ཉལ་ཞིང་། ཆབས་ཅིག་ཏུ་མེ་མདའི་མེ་རྟ་བརྗེས་
ཏེ་སྔས་མགོ་རུ་བྱས་པའི་ཏ་ལེན་གྱི་འོག་ཏུ་ག་ལེར་བཅུག ངེད་གཉིས་ཀྱིས་ཕན་ཚུན་
ལ་གཟིམ་བདེ་ཞུས་ཏེ་སྐར་མ་ལྔ་ཙམ་འགོར་བ་ན་གཉིད་དུ་ཡུར་ཟིན། ངས་བསམ་ན་དེ་
ལྟ་བུའི་ཁོར་ཡུག་ཅིག་ནས་ཀྱང་གཉིད་ལོག་ཐུབ་པ་ནི་ཐང་ཆད་དྲགས་པས་ཡིན། འོན་
ཀྱང་ཆུ་ཚོད་གཅིག་གི་རྗེས་སུ་ལུས་ལ་བཟོད་དཀའ་བའི་ཟ་འཕྲུག་ལངས་ཏེ་གཉིད་ལས་
སད་བྱུང་། ངས་རྒྱུ་རྐྱེན་གང་ཡིན་གསལ་པོར་ཤེས་རྗེས་མགྲོན་པོར་མནར་གཅོད་གཏོང་
བའི་མགྲོན་ཁང་དེར་འདུག་པ་ལས་ཕྱི་ལ་སོང་སྟེ་ནམ་སྨད་བསྐྱལ་ན་མི་བཟང་ངམ་སྙམ་
པས། ཁ་རོག་གེར་རྐང་འཇབ་ལག་འཇབ་ཀྱིས་སྒོ་ཁ་ན་སྡུར་བ་འུར་འུར་འཐེན་པའི་
དྷོན“ཧོ་སེའི་ཐོག་ནས་ཕར་ལྡིང་བ་ཡིན་ཏེ། ཧ་ཅང་སེམས་ཆུང་སྒོས་འགུལ་སྐྱོད་བྱས་པའི་
རྐྱེན་གྱིས་སྒོའི་ཕྱི་ལ་ཐོན་ཡང་ཁོ་རང་གཉིད་ལས་སད་མེད། ཁང་བའི་ལོགས་སུ་ཁ་ཞེང་
ཆེ་བའི་རྐུབ་སྟེགས་ནར་མོ་ཞིག་ཡོད་པས་ངས་དེའི་སྟེང་དུ་ནམ་སྨད་སྐྱེལ་བར་འདོད།
ཐེངས་གཉིས་པར་མིག་ཟུང་ཟུམ་པའི་སྐད་ཅིག་མ་དེར་མི་རྟ་གཉིས་ཀྱི་གྲིབ་སོ་ནག་ཡོ་
རེར་མིག་ལམ་དུ་སྣང་བྱུང་ལ་གྲག་འགུལ་ཅི་ཡང་མེད། ངས་ཨ་ལོག་ཅིག་བརྒྱབ་སྟེ་ཡར་
ཙོག་པ་ན་མི་དེ་ནི་ཨན་ཏོ་ནིའོ་ཡིན་པར་ཤེས། ཁོ་རང་སྐབས་འདི་འདྲ་ཞིག་ལ་རྟ་ར་ནས་
ཕྱི་ལ་ཐོན་པར་ང་ཅུང་ཟད་ཧ་ལས་པར་གྱུར་ཏེ་ཁོའི་ཕྱོགས་སུ་སོང་བ་དང་། ཁོས་ང་རང་
མཐོང་མ་ཐག་འགྲོ་མཚམས་བཞག་བྱུང་།
“ཁོ་རང་གང་དུ་ཡོད།" ཨན་ཏོ་ནིའོ་ཡིས་དེ་སྐད་དྲིས་བྱུང་།
“མགྲོན་ཁང་དུ་གཉིད་འདུག ཁོ་རང་ཤིག་ལ་སྐྲག་གི་མེད་པ་འདྲ། ཁྱོད་ཀྱིས་རྟ་ཁྲིད་
ནས་གང་དུ་འགྲོ་བསམ་པ་ཡིན།”
སྐབས་དེར་ངས་ད་གཟོད་ཨན་ཏོ་ནིའོ་ཡིས་རྟ་ར་ནས་ཕྱི་ལ་འབུད་སྐབས་སྒྲ་མི་
དབྱུང་བའི་ཕྱིར་རྟའི་རྨིག་བཞི་རས་ཧྲུལ་གྱིས་གཅུད་ཡོད་པ་མཐོང་བྱུང་།
“དཀོན་མཆོག་གི་ཁ་ངོར་ལྟོས་ལ་སྐད་མགོ་དམའ་ཙམ་བྱེད་རོགས།” ཨན་ཏོ་ནིའོ་
ཡིས་ང་ལ་འདི་ལྟར་བཤད། “ཁྱེད་ཀྱིས་མི་འདི་སུ་ཡིན་པ་ཤེས་སམ། ཁོ་ནི་ཧོ་སེ·ཎ་ཝ་
རོ(Jose Navarro)ཡིན་ལ། ཡུལ་ཨན་ད་ལུའུ་སི་ཡར་མིང་དུ་གྲགས་པའི་ཇག་པ་དེ་རེད།
ངས་དེ་རིང་ཉིན་ཧྲིལ་པོར་ཁྱེད་ལ་ལྐོག་བརྡ་བསྟན་ཡང་ཁྱེད་ཀྱིས་དོ་སྣང་མ་བྱས་པ་རེད།"
“ཁོ་རང་ཇག་པ་ཡིན་མིན་ང་དང་འབྲེལ་བ་ཅི་ཡོད། ཁོས་ངེད་གཉིས་ལ་རྐུ་མ་བྱས་
ལ་འཕྲོག་ཀྱང་མི་སྲིད་པ་ངས་སེམས་ཐག་གཅོད་ཐུབ།” ངས་ཕྱིར་དེ་ལྟར་ལན་བཏབ།
“དེ་འདྲ་ཡིན་ན་ཤིན་ཏུ་ལེགས། འོན་ཏེ་སུ་ཞིག་གིས་ཁོ་རང་སྲིད་གཞུང་ལ་སྤྲོད་
ཐུབ་ཚེ་དྷ་ཁུདཉིས་བརྒྱའི་བྱ་དགའ་ལེན་ཐུབ། ལེ་དབར་དྲུག་གི་ཕ་རོལ་ན་ཧྲག་དམག་
གི་སོ་ལྟ་ཁང་ཞིག་ཡོད་པ་ངས་ཤེས། ངས་ནམ་མ་ལངས་གོང་ལ་ཧྲག་དམག་འགའ་ཁྲིད་དེ་
ཕྱིར་འབྱོར་ངེས། སྤྱིར་ན་ཁོའི་རྟ་ལ་ཞོན་ཏེ་འགྲོ་བསམ་པ་ཡིན་མོད་འདྲེ་རྟ་དེ་རྒོད་དྲགས་
པས་ཎ་ཝ་རོ་མ་གཏོགས་སུ་ཡང་ཉེ་སར་བཅར་དུ་མི་འཇུག་པ་འདྲ།”
“ཁྱི་ཁ་ཚུམས།” ངས་ཁོ་ལ་འདི་ལྟར་བཤད། “ཉམ་ང་བའི་མི་འདིས་ཁྱོད་ལ་འོས་
མེད་ཅི་ཞིག་བྱས་པས་ད་གཟོད་ཁྲིམས་གཏུག་བྱེད་དགོས་པ་ཡིན། ཡང་གཅིག་བཤད་ན།
ཁྱོད་ཀྱིས་བཤད་པའི་ཇག་པ་དེ་ཁོ་ཡིན་པ་གཏན་ཁེལ་བྱེད་ཐུབ་བམ།”
“མཐའ་གཅིག་ཏུ་གཏན་ཁེལ་བྱས་ཆོག ད་ཅི་ང་དང་འགྲོགས་ནས་རྟ་རར་ཡོང་
དུས་ཁོས་ང་ལ ‘ཁྱོད་ཀྱིས་ཧ་ལམ་ང་རང་ངོས་ཟིན་པ་འདྲ། གལ་སྲིད་ཁྱོད་ཀྱིས་སྐུ་ཞབས་
ལྷག་བསམ་ཅན་དེ་ལ་ང་སུ་ཡིན་པ་བཤད་ཚེ། ངས་ཁྱོད་ཀྱི་ཀླད་ཞོ་ཕྱིར་འདོན་ངེས’ ཞེས་
སྨྲས་པ་རེད། ཁྱེད་རང་གང་ལའང་མི་འགྲོ་བར་ཁོ་དང་ལྷན་དུ་སྡོད། སེམས་བདེ་མོ་བྱོས།
ཁྱེད་རང་ཁོའི་གམ་དུ་ཡོད་པ་ཤེས་ཚེ་ཁོས་ཀྱང་དོགས་པ་གཏན་ནས་ཟ་མི་སྲིད།”
སྐད་ཆ་བཤད་ཞོར་དུ་ངེད་གཉིས་མགྲོན་ཁང་དང་རིང་དུ་གྱེས་ཏེ་རྟའི་རྨིག་སྒྲ་ཡང་
གོ་མི་ཐུབ་པའི་མཚམས་སུ་སླེབས་པ་དང་། ཨན་ཏོ་ནིའོ་ཡིས་མིག་རྡེབ་དབང་ཙམ་གྱི་རིང་
ལ་རྟ་རྨིག་གཅུད་བྱེད་ཀྱི་རས་ཧྲུལ་བླངས་རྗེས་རྟ་ལ་ཞོན་གྲབས་བྱས་པ་ན། ངས་ཞི་དྲག་
གང་རུང་གི་ཐབས་སྤྱད་དེ་ཁོ་རང་འགོག་པར་བརྩམས་པ་ཡིན།
“སྐུ་ཞབས་ལགས། ང་རང་དབུལ་པོ་ཞིག་ཡིན་པས།” ཁོས་ང་ལ་འདི་ལྟར་བཤད།
“ངས་དྷ་ཁུད་ཉིས་བརྒྱ་སྐྱུར་ག་ལ་ཐུབ། ཕྱོགས་གཞན་ཞིག་ནས་བཤད་ན་ས་གནས་
འདིའི་གཏེ་བོ་ཞིག་རྩ་མེད་དུ་བཏང་བའང་མ་རེད་དམ། འོན་ཀྱང་། ཁྱེད་ཀྱིས་ངེས་པར་
དུ་ཡིད་གཟབ་བྱ་དགོས། གལ་ཏེ་ཎ་ཝ་རོ་གཉིད་ལས་སད་ཚེ་དེ་མ་ཐག་ལག་ཏུ་མེ་མདའ་
འཆང་སྲིད་ལ། སྐབས་དེར་ཁྱེད་ཀྱིས་ངེས་པར་དུ་སེམས་ཆུང་བྱ་དགོས། ང་ཨེ། ང་ལ་ལམ་
འདི་མ་གཏོགས་མེད། ཁྱེད་ཀྱིས་རང་ཉིད་ལ་བདག་སྐྱོང་བྱོས།”
ལྟས་ངན་དེས་དེ་སྐད་སྨྲ་ཞོར་རྟ་ལ་ཞོན་ནས་ཡོབ་རྡེབ་ཅིག་བྱས་པས་སྐད་ཅིག་ཙམ་
གྱི་རིང་ལ་མུན་ནག་གི་ཁྲོད་དུ་མི་སྣང་བར་གྱུར་སོང་།
ང་རང་ལམ་པའི་སྟེང་དུ་འཚིག་པ་ཟ་བཞིན་བློ་མི་བདེ་བར་གྱུར་པ་དང་། ཡུད་ཙམ་
ལ་བསམ་བློ་བཏང་རྗེས་མགྲོན་ཁང་དུ་ཕྱིར་ལོག་པའི་སེམས་ཐག་བཅད། དྷོན·ཧོ་སེ་ད་
དུང་གཉིད་འདུག་ལ་ཧ་ལམ་ཉིན་འགའི་རིང་ཡར་རྒྱུག་མར་རྒྱུག་བྱས་པའི་ངལ་དུབ་དེ་
སླར་གསོ་བྱེད་པ་འདྲ། ངས་ཁོ་རང་ཤུགས་ཀྱིས་བསྒུལ་ཏེ་གཉིད་ལས་སློང་བ་ལས་ཐབས་
གཞན་ཅི་ཡོད། ཁོའི་འཇིགས་རུང་གི་མིག་མདངས་དང་མེ་མདའ་ལེན་པའི་སྟངས་ཀ་
ནི་ངའི་ནམ་ཡང་བརྗེད་མི་སྲིད། སྟབས་ལེགས་པ་ཞིག་ལ་ངས་སྔ་མོ་ནས་མེ་མདའ་ཚུར་
བླངས་ཏེ་ཁོའི་མལ་ས་དང་བར་ཐག་ཅུང་རིང་བར་བྱས་ཡོད།
“སྐུ་ཞབས།” ངས་ཁོ་ལ་འདི་ལྟར་བཤད། “ངས་ཁྱོད་ཀྱི་གཉིད་དཀྲོགས་སོང་བར་
དགོངས་དག་ཞུ། འོན་ཏེ་ངས་ཁྱོད་ལ་འོལ་ཚོད་ཀྱིས་སྐད་ཆ་ཞིག་འདྲི། ཧྲག་དམག་ལྔ་
དྲུག་ཙམ་གནས་འདིར་ཡོང་བ་མཐོང་ཚེ་ཁྱོད་ཀྱིས་དགའ་བོ་བྱེད་དམ།”
ཁོ་དེ་མ་ཉིད་དུ་སྟན་ལས་ལྡང་སྟེ་འཇིགས་སུ་རུང་བའི་སྐད་གདངས་ཀྱིས་འདི་སྐད་
སྨྲས། “ཁྱེད་ལ་སུས་བཤད་པ་རེད།”
“ཉེན་བརྡ་ཡང་དག་པ་ཡིན་ཚེ་སུས་བཤད་མིན་གཙོ་བོ་མ་རེད།”
“ཁྱེད་ཀྱི་ལམ་པས་ང་རང་གཡོ་འཚོང་བྱས་པ་རེད། ངས་ཁོ་ལ་སྐྱིན་པ་ལེན་ཁོ་ཐག་
ཡིན། ཁོ་རང་གང་དུ་ཡོད།
“ངས་མ་ཤེས ……………རྟ་རའི་ནང་ན་ཡོད་དམ ………ངས་བསམ་ན ………… གང་ལྟར་
གཞན་གྱིས་ང་ལ་བཤད་པ་ལྟར་ན.......
“སུས་ཁྱེད་ལ་བཤད་པ་རེད། …..…རྒན་མོ་དེ་ཡིན་མི་སྲིད་.....
“ངོ་མི་ཤེས་པའི་མི་ཞིག ……… ད་ནི་མང་པོ་ལབ་ཁོམ་མེད། ཁྱེད་ཀྱིས་ཧྲག་དམག་
དེ་དག་མཐོང་ན་འདོད་དམ་མི་འདོད། གལ་ཏེ་མི་འདོད་ན་དུས་ཚོད་དམ་འཛིན་བྱོས། དེ་
མིན་ཚེ་གཟིམ་ས་བདེ།ཁྱེད་ཀྱི་རྨི་ལམ་དཀྲོགས་པར་དགོངས་དག་ཞུ།"
“འོ། ཁྱེད་ཀྱི་ལམ་པ། ཁྱེད་ཀྱི་ལམ་པ་རེད། ངས་སྔ་མོ་ནས་ཁོ་ལ་དོགས་ཟོན་བྱས་
ཡོད།…………འོན་ཏེ། ངས་ཁོ་ལ་སྐྱིན་པ་ལེན་ངེས།……………སྐུ་ཞབས་ལགས། བདེ་མོ་བྱོས། ཁྱེད་
ཀྱིས་ང་ལ་རོགས་རམ་བྱས་པས་དཀོན་མཆོག་གིས་ཁྱེད་ལ་ཐུགས་རྗེས་གཟིགས་ངེས།
ང་ཁྱེད་ཀྱི་བློ་ངོར་ཤར་བའི་མི་དེ་འདྲ་ངན་པ་ཞིག་མིན་ལ། ངའི་སྟེང་ན་མི་གཞུང་དྲང་
རྣམས་ཀྱིས་གདུང་སེམས་འཆང་རུང་ས་ཞིག་ཀྱང་ཡོད།……………སྐུ་ཞབས་ལགས། བདེ་མོ་
བྱོས། ……ཡིད་ཕངས་པ་ཞིག་ནི་ངས་ཁྱོད་ཀྱི་དྲིན་ལན་གཞལ་ཐབས་མི་འདུག”
“གལ་ཏེ་ཁྱེད་ཀྱིས་ངའི་དྲིན་ལན་གཞལ་འདོད་ན། དྷོན•ཧོ་སེ། ཁྱེད་ཀྱིས་ང་ལ་ཁས་
ལེན་གྱིས། མི་སུ་ཞིག་ལའང་དོགས་པ་ཟ་མི་རུང་ཞིང་འཁོན་ལན་ཡང་སློག་པར་མ་འདོད།
འདི་ལག་ལ་ཟུངས། སི་གྷར་ཐ་མག་འདི་རྣམས་ཁྱེད་ཀྱིས་ལམ་སྐབས་སུ་འཐེན་རོགས།
ལམ་སྐབས་བདེ་བར་སྨོན།” ངས་དེ་ལྟར་བཤད་ཞོར་ཐ་མག་ཁོ་ལ
ཁོས་ཅི་ཡང་མི་སྨྲ་བར་ང་ལ་ལག་འཇུ་ཞིག་བྱས་ཤིང་། མེ་མདའ་དང་ཏ་ལེན་ལག་
ཏུ་བཟུང་ནས་ཧ་མི་གོ་བའི་ལུང་སྐད་ཀྱིས་རྒན་མོ་དེར་སྐད་ཆ་འགའ་བཤད་རྗེས་རྟ་རའི་
ཕྱོགས་སུ་བརྒྱུགས་སོང་། ཡུད་ཙམ་འགོར་རྗེས་ངས་ཕྱི་རོལ་གྱི་ཐང་ཆེན་དུ་ཁོའི་རྟ་ཕོ་བང་
གིས་རྒྱུག་པའི་རྨིག་སྒྲ་ཐོས་བྱུང་།
ང་རང་སླར་ཡང་རྐུབ་སྟེགས་ནར་མོ་དེའི་སྟེང་དུ་ཉལ་ཡང་གཉིད་ཡེ་ནས་མ་ཁུག
ངས་རང་གིས་རང་ལ་ལྡོག་འདྲི་ཞིག་བྱས་པ་ཡིན་ཏེ། ཇག་པ་ཞིག་གམ་ཡང་ན་མི་གསོད་
ལག་དམར་ཞིག་ཀྱང་ཡིན་སྲིད་པ་འདིའི་སྲོག་བསྐྱབས་ན་དོན་དམ་དུ་འོས་སམ་མི་འོས།
ཁོ་དང་ལྷན་དུ་བརླ་ཀྲུམ་དང་འབྲས་ཚལ་ཟོས་པའི་རྐྱེན་ཁོ་ན་ཡིན་ནམ། ངས་བཅའ་
ཁྲིམས་བརྩི་སྲུང་བྱེད་པའི་རང་གི་ལམ་པ་དེ་གཡོ་འཚོང་བྱས་པ་མ་ཡིན་ནམ། ཉེས་ཅན་
དེས་ཁོ་ལ་འཁོན་ལན་སློག་སྲིད་དམ། འོ་ན་གྲོགས་པོའི་ལ་རྒྱ་ཟེར་བ་ཇི་ལྟར་འགྲེལ། …………
ངས་རང་གིས་རང་ལ་འདི་ལྟར་དྲིས། དངོས་གནས་གླེན་རྟགས་ཚ་པོ་རེད་ཨང་། ཕྱིས་
སུ་ཇག་པ་དེས་བསགས་པའི་ཉེས་པ་ཐམས་ཅད་ངས་འཁུར་དགོས་པ་མ་ཡིན་ནམ ………
འོན་ཀྱང་འདི་འདྲའི་འགྲེལ་བཤད་རྒྱག་དཀའ་སྟེ་ལྷན་སྐྱེས་ཀྱི་རང་བཞིན་མཐའ་དག་
མ་གཞི་གླེན་རྟགས་ཤིག་ཡིན་ནམ། གཅིག་བྱས་ན། སྐབས་དེའི་དཔག་དཀའ་བའི་གནས་
བབ་དེར་བསམ་ཚེ་ངས་ཇི་ལྟར་བསྒྲུབས་ཀྱང་འགྱོད་པ་སྐྱེས་ཁོ་ཐག་རེད། ཏག་ཏག་ངས་
རང་གི་བྱེད་སྟངས་དེ་མི་ཆོས་ཀུན་སྤྱོད་དང་མཐུན་མིན་སྐོར་ལ་བསམ་གཞིག་བྱས་ཏེ་
སོམ་ཉིའི་དྲ་བར་ཚུད་ཡོད་པའི་སྐབས་སུ། གློ་བུར་དུ་ཧྲག་དམག་དྲུག་ཡོང་བཞིན་པ་
མཐོང་སོང་། ཨན་ཏོ་ནིའོ་སེམས་ཆུང་ངང་དེ་དག་གི་རྗེས་སུ་འབྲངས་འདུག ང་ཁོ་ཚོའི་
མདུན་དུ་ཕར་སོང་སྟེ། ཇག་པ་སྔ་མོ་ནས་བྲོས་ཏེ་ཆུ་ཚོད་གཉིས་ཙམ་འགོར་ཟིན་ཞེས་
བཤད། རུ་དཔོན་གྱིས་རྩད་ཞིབ་བྱས་པར་རྒན་མོས་འདི་སྐད་ལན་བཏབ་པ་ཡིན་ཏེ། མོས་
ཎ་ཝ་རོ་ཞེས་པའི་མི་དེ་ངོ་ཤེས་པ་བདེན་མོད། འོན་ཀྱང་མོ་ནི་རྒན་མོ་ཁེར་འདུག་ཅིག་
ཡིན་པས་རང་སྲོག་ལ་མི་འཛེམ་པར་མི་དེ་ཁྲིམས་གཏུག་བྱེད་པའི་སྤོབས་པ་མེད། ད་དུང་
ཁོ་རང་གནས་འདིར་སླེབས་ཚེ་རྒྱུན་པར་ནམ་གུང་གི་དུས་སུ་མལ་ལས་ལངས་ཏེ་ཆས་
འགྲོ་བ་རེད་ཟེར། ང་ལ་ནི་ལེ་དབར་བཅུ་ལྷག་གི་མཚམས་སུ་ཁྲིད་དེ་ལམ་ཡིག་སྟོན་པར་
བཅུག་ཅིང་། ཁྲིམས་དཔོན་ཞིག་གི་མདུན་དུ་གསལ་བཤད་ཡི་གེ་ཞིག་བྲིས་ཏེ་མིང་རྟགས་
བཀོད་རྗེས་ད་གཟོད་མུ་མཐུད་དུ་གནའ་རྫས་དཔྱད་ཞིབ་བྱེད་རྒྱུའི་ཆོག་མཆན་གནང་།
ཨན་ཏོ་ནིའོ་ཡིས་ཁོའི་ལག་ཏུ་འབྱོར་ལ་ཉེ་བའི་དྷ་ཁུད་ཉིས་བརྒྱ་དེ་ངས་བརླགས་པ་ཡིན་
པར་འདོད་དེ་ངའི་སྟེང་དུ་འཚིག་པ་ཟ་བཞིན་ཡོད། ཡིན་ནའང་ཡུལ་ཁོར་རྡོ་ཝ་རུ་ངེད་
གཉིས་སྔར་བཞིན་ཁྱོད་བཟང་ང་བཟང་གི་ཚུལ་གྱིས་ཁ་གྱེས་པ་དང་། ངས་ཀྱང་ཁོ་ལ་རང་
ཉིད་ཀྱི་འབྱོར་བའི་ནུས་ཚོད་ཀྱིས་གླ་ཆ་མི་དམན་པ་ཞིག་སྤྲད་དོ། །
གཉིས།
ང་རང་ཁོར་རྡོ་ཝ་རུ་ཉིན་འགའ་ལ་བསྡད་པ་ཡིན། དེའི་རིང་མི་གཞན་གྱིས་ང་ལ་
དྷོ་མི་ཎི་ཁྀ(Dominican)ཆོས་ཚོགས་ཀྱི་དཔེ་མཛོད་ཁང་དུ་ཡིག་ཆ་བྲིས་མ་ཞིག་ཡོད་
པ་དེས་ཁྱེད་ལ་གནའ་བོའི་མུན་དའི་སྐོར་གྱི་རྒྱུ་ཆ་མཁོ་འདོན་བྱེད་སྲིད་ཅེས་ལབ་བྱུང་།
བྱམས་བརྩེ་ལྡན་པའི་ཆོས་དཔོན་རྣམས་ཀྱིས་ལྷག་བསམ་ཟོལ་མེད་ཀྱིས་ང་ལ་སྣེ་ལེན་
བྱས་པ་ཡིན་ལ། ངས་ཉིན་དཀར་ཁོ་ཚོའི་དགོན་པའི་ནང་དུ་ཉི་མ་བསྐྱལ་ཞིང་མཚན་
མོར་མཁར་གྲོང་དུ་ཉུལ་བ་ཡིན། མཚན་མོའི་དུས་སུ་ཡུལ་ཁོར་རྡོ་ཝ་ཡི་བགའ་དལ་ཁུའེ་
ཝིར(Guadalquivir)གཙང་པོའི་གཡས་འགྲམ་ན་རྒྱུན་པར་ཁོམ་འདུག་པའི་མི་སྐོར་
ཞིག་ཡོད་ངེས། གནས་དེར་ཀོ་བ་མཉེད་མར་བརྟེན་ཏེ་གྲགས་པ་རྒྱས་པའི་ཀོ་ཆས་བཟོ་
གྲྭ་རྙིང་བ་དེ་ལས་ཐོན་པའི་དྲི་མ་སྣ་ལམ་དུ་ཚོར་ཡོང་ཞིང་། དེ་དང་ཆབས་ཅིག་ལྟ་རིན་
ཡོད་པའི་ལྟད་མོ་ཞིག་ཀྱང་མིག་གི་ལོངས་སྤྱོད་དུ་གསལ་བར་མངོན། དགོང་ཕྱགགི་
ཅོང་བརྡ་མ་གྲག་སྔོན་གྱི་ཆུ་ཚོད་སྐར་མ་འགའི་ནང་བུད་མེད་རྣམས་གཙང་འགྲམ་གྱི་ཆུ་
རགས་མཐོན་པོའི་གཤམ་དུ་འཚོགས་པ་ཡིན་ལ་སྐྱེས་པ་སུ་ཞིག་ཀྱང་དེའི་ནང་དུ་འཚང་
བར་མི་ཕོད། དགོང་ཕྱག་གི་ཅོང་བརྡ་གྲག་པ་ནི་ས་རུབ་པའི་རྟགས་ཡིན། ཅོང་བརྡ་གྲགས་
པ་དང་ལྷན་དུ་བུད་མེད་ཡོངས་ཀྱིས་གྱོན་པ་ཕུད་དེ་ཆུ་ལ་ཞུགས་པར་འགྱུར་ཞིང་། དེར་
མཐུད་དགའ་སྤྲོའི་དགོད་སྒྲ་ལྷང་ལྷང་མཚམས་མི་འཇོག་པ་ཡིན། སྐྱེས་པ་རྣམས་ཀྱིས་
རགས་ཁ་མཐོན་པོ་ནས་མིག་ཆེ་རུ་བགྲད་དེ་ཁྲུས་ལ་འཇུག་པའི་བུད་མེད་དག་ལ་རོལ་
མྱོང་བྱེད་པ་ཡིན་མོད་དོན་དངོས་སུ་ཁོ་ཚོས་ཅི་ཡང་མཐོང་མི་སྲིད། འོན་ཀྱང་མཐིང་ནག་
གི་ཆུ་ངོས་སུ་མི་གཟུགས་དཀར་པོའི་གྲིབ་སོ་རབ་རིབ་བྱེད་པ་འདིས་སྙན་ངག་གི་ཚོར་
འདུ་ཅན་ཞིག་ཡིན་ཚེ་འཆར་སྣང་མང་པོ་ཞིག་སྟེར་ངེས་ལ། བསམ་བློ་ཅུང་ཙམ་བཏང་བ་
ཡིན་ཚེ་དྷི་ཨ་ཎ(Diana)དང་ལྷ་མོ་རྣམས་ཁྲུས་ལ་འཇུག་པའི་རྣམ་པ་ཡིད་ལ་འཆར་ཐུབ་
པར་མ་ཟད། ད་དུང་ཨ་ཁྀ་ཐེ་ཨོན(Acteon)གྱི་རྣམ་སྨིན་དེ་འདྲ་འཁོར་བར་ཡང་སྐྲག་མི་
དགོས། གོ་ཐོས་ལྟར་ན་ཀུན་སློང་མི་ཡག་པའི་ཁྲམ་པ་སྐོར་ཞིག་གིས་དངུལ་ཉུང་ཙམ་
བསྡུ་རུབ་བྱས་ཏེ་འཕགས་མའི་ཆོས་ཁང་གི་ཅོང་རྡུང་མཁན་དེ་བསླུས་པས། ཅོང་བརྡ་ནི་
གཏན་ཁེལ་བྱས་པའི་དགོང་ཕྱག་གི་དུས་ཚོད་ལས་ཆུ་ཚོད་སྐར་མ་ཉི་ཤུའི་གོང་རོལ་ཙམ་
དུ་གྲགས་པ་དང་། གནམ་ངོ་ད་དུང་གསལ་གྱི་ལེར་ཡོད་ཀྱང་བགའ་དལ་ཁུའེ་ཝིར་གཙང་
པོའི་ལྷ་མོ་རྣམས་ཀྱིས་ནེམ་ནུར་ཅི་ཡང་མ་བྱས་ལ། ཉི་མ་ལས་ཀྱང་དགོང་ཕྱག་གི་ཅོང་
བརྡར་ཡིད་རྟོན་བྱས་ཏེ་བློ་བདེ་བག་ཕེབས་ཀྱིས་ཁྲུས་ལྭ་བརྗེས། བྱེད་སྟངས་དེའི་རིགས་
ནི་ཧ་ཅང་སྟབས་བདེ་ཞིག་ཡིན་སྐད། སྐབས་དེ་དུས་ང་རང་ཡུལ་དངོས་སུ་མེད་ལ་ང་རང་
ཡུལ་དངོས་སུ་ཡོད་དུས་ཅོང་རྡུང་མཁན་གྱིས་ཀྱང་རྔན་པ་མི་ལེན། སྨག་ཧ་ཅང་ནག་པས་
ཚ་ལུ་མ་འཚོང་མཁན་གྱི་རྒན་མོ་བགྲེས་ཤོས་དང་ཁོར་རྡོ་ཝའི་བཟོ་མོ་མཛེས་ཤོས་གཉིས་
ཀྱི་དབྱེ་བའང་བྱི་ལ་ཞིག་ཡིན་ན་མ་གཏོགས་སུས་ཀྱང་འབྱེད་པར་དཀའ།
ནུབ་ཅིག་ལ། མུན་ཡོངས་སུ་རུབ་འདུག་ཅིང་ངས་རགས་ཁའི་ལན་ཀན་ལ་ཁེན་ཏེ་
ཐ་མག་འཐེན་བཞིན་བསྡད། གློ་བུར་དུ་བུད་མེད་ཅིག་གཙང་འགྲམ་ལ་འགྲོ་སའི་ཐེམ་
སྐས་སྟེང་ནས་ཡར་ཡོང་སྟེ་ངའི་གམ་དུ་སར་བསྡད་བྱུང་། མོའི་ཟ་འགྲམ་དུ་མེ་ཏོག་མ་ལི་
ཀ་ཞིག་དྲངས་འདུག་ལ་དེའི་དྲི་བསུང་གིས་མུན་ནག་གི་ཀློང་དུ་མི་སེམས་བཟི་བར་བྱེད།
མོས་གྱོན་གོས་བབ་ཆགས་ཤིག་གྱོན་འདུག་ལ་སྐྱོ་མདོག་ཁ་པོ་ཞིག་རེད་ཅེས་སྨྲས་ཀྱང་མི་
ཆོག་པ་མེད་དེ། བཟོ་མོ་མང་ཆེ་བའི་མཚན་མོའི་ཆ་བྱད་དང་འདྲ་བར་ལུས་ཡོངས་སུ་གྱོན་
གོས་ནག་པོ་གྱོན་འདུག སྤྱིར་ན་ཐོབ་ཐང་ཅན་གྱི་བུད་མེད་རྣམས་ཀྱིས་སྔ་དྲོའི་དུས་སུ་
ད་གཟོད་གྱོན་གོས་ནག་པོ་གྱོན་པ་དང་། དགོང་མོར་ལུས་ཡོངས་སུ་ཧྥ་རན་སིའི་ལུགས་
ཀྱི་གཟབ་མཆོར་སྤྲ་བ་ཡིན། ཁྲུས་ལ་འཇུག་པའི་བུ་མོ་དེ་ངའི་གམ་དུ་ཡོང་ཞིང་བསམ་
གཟས་ནས་སེང་རས་ཀྱི་མགོ་དཀྲིས་ཏེ་ག་ལེར་ཕྲག་པའི་སྟེང་ལ་ལྷུང་དུ་བཅུག གསལ་
ལ་མི་གསལ་བའི་སྐར་མའི་འོད་ངོགས་སུ་ངས་མོ་རང་ལོ་ན་ཤིན་ཏུ་གཞོན་པ་དང་། སྐྱེས་
གཟུགས་ཕྲ་ལ་ལྡེམ་པ། མིག་ཟུང་སྒོར་ཞིང་ཆེ་བ་མཐོང་ཡོང་། ངས་མྱུར་མོར་ལག་གི་སི་
གྷར་ཐ་མག་ཕར་གཡུགས་པ་ན། མོས་ཀྱང་དེ་ནི་ཚབ་མཚོན་རང་བཞིན་གྱི་ཧྥ་རན་སིའི་
གུས་ལུགས་ཤིག་ཡིན་པ་རྟོགས་པས། དེ་འཕྲལ་དུ་མོ་རང་ཐ་མག་གི་དྲི་མ་སྣོམ་རྒྱུར་ཤིན་
ཏུ་དགའ་བར་མ་ཟད། ཁ་ལ་འཇམ་ཚེ་མོས་ད་དུང་འཐེན་ཡང་ནུས་ཞེས་སྨྲས་བྱུང་། ཏག་
ཏག་ངའི་ཐ་སྒམ་ནང་དུ་ཐ་མག་འགའ་ལྷག་འདུག་པས་འཕྲལ་མར་མོ་ལ་ཕུལ་བ་ན། མོས་
ཅི་མི་སྙམ་པའི་ཚུལ་གྱིས་ཐ་མག་རྐང་གཅིག་བླངས་ཤིང་བྱིས་པ་ཞིག་གིས་སྣེ་རུ་མེ་ཅན་
གྱི་ཐ་གུ་ཞིག་ཁྱེར་ཡོང་བ་དེ་ལས་མེ་བགོས་རྗེས། དེའི་རིན་དོད་དུ་ཟངས་སྒོར་གཅིག་བྱིན།
ངེད་གཉིས་ཀྱིས་ཐ་མག་རྔུབ་འཐེན་བྱེད་ཞོར་ལབ་གླེང་མང་དུ་བྱས་མཐར།རགས་ཁ་དེར་
ང་དང་མཛེས་སྡུག་ལྡན་པའི་ཁྲུས་བྱེད་བུ་མོ་དེ་ཁོ་ན་ལུས་འདུག ངའི་སེམས་སུ་མོ་རང་ནེ་
ཝེ་རི་ཡ'ཞིག་ཏུ་ཁྲིད་དེ་འཁྱགས་ཟས་ཀྱིས་མགྲོན་བྱས་ན་ལུགས་དང་མཐུན་ནམ་སྙམ་
ནས་དེ་ལྟར་བཤད་པ་ན། མོས་ནེམ་ནུར་ཏོག་ཙམ་བྱས་རྗེས་དང་ལེན་བྱས་བྱུང་། ཡིན་ཡང་
དེ་རུ་མ་སོང་གོང་ལ་ཆུ་ཚོད་ག་ཙམ་དུ་ལོན་འདུག་པ་ཤེས་འདོད་ཡོད་པས་ངས་ཆུ་ཚོད་
འཁོར་ལོའི་ཁ་ཐག་སེ་ཕྱེ་བ་ན་མོ་རང་ཧ་ལས་པར་གྱུར། “ཁྱེད་ཅག་ཕྱི་རྒྱལ་པས་གསར་
གཏོད་བྱས་པའི་དངོས་པོ་དག་ནི་དངོས་གནས་ཡག་པོ་རེད། སྐུ་ཞབས་ལགས། ཁྱེད་རང་
རྒྱལ་ཁབ་གང་གི་ཡིན། དབྱིན་ཇིའི་ཡིན་པ་ཁོ་ཐག་རེད།"
“ཕྲན་ཆུང་ནི་ཧྥ་རན་སིའི་ཡིན། འོ་ན་ཁྱེད། སྲས་མོ་ཡིན་ནམ་ལྕམ་སྐུ་ཞབས་ཡིན།
ཁྱེད་ཀྱང་ཕལ་ཆེར་ཁོར་རྡོ་ཝའི་མི་ཡིན་པ་འདྲ།”
“མིན།”
“འོ་ན་ཨན་ད་ལུའུ་སི་ཡའི་མི་ཡིན་ངེས། ཁྱེད་ཀྱི་སྐད་གདངས་དེ་འདྲའི་འཇམ་པ་
ལ། ངས་བསམ་ན་དེ་ཡིན་ཁོ་ཐག་རེད།”
“གལ་སྲིད་ཁྱོད་རང་སྐད་གདངས་ལ་ཉན་པར་དེ་འདྲའི་མཁས་པོ་ཡོད་ན་ཁྱོད་
ཀྱིས་ང་ནི་མི་རིགས་གང་ཞིག་ཡིན་པའང་ཤེས་ངེས་རེད།”
“ངས་བསམ་ན་ཁྱེད་ནི་ལྷ་ཡུལ་དང་གོམ་པ་གཉིས་ཀྱི་བར་ཐག་ལས་མེད་པའི་ཡེ་
ཤུའི་རྒྱལ་ཁབ་ཀྱི་མི་ཡིན་པ་འདྲ།” (སྐད་ཆ་འདིའི་བསྟན་དོན་ནི་ཨན་ད་ལུའུ་སི་ཡ་ཡིན་
ལ། ངས་རང་ཉིད་ཀྱི་གྲོགས་པོ་སྟེ་མིང་དུ་གྲགས་པའི་གླང་འཛིང་དཔའ་རྒོད་ཧྥུ་རན་སི་སྀ་
ཁོ·སེ་ཝིལ་ལཱ(FranciscoSevilla)ཡི་དྲུང་ནས་བསླབས་པ་ཡིན་
“ཧིན། ལྷ་ཡུལ་ཟེར་བ་ཡིན་ནམ…… ཡུལ་འདིའི་མི་རྣམས་ཀྱིས་ང་ཚོ་ལྷ་ཡུལ་དུ་
འདུག་ས་མེད་པར་བཤད།”
“དེས་ན་ཁྱེད་ནི་མཱོར་པ(moorish)"ཡིན་པ་འདྲ། ཡང་མིན་ན………” ངས་སྐད་
ཆའི་བཤད་མཚམས་བཞག་ཅིང་ཡ་ཧུ་དཱ་པ་ཞེས་པའི་ཡིག་འབྲུ་དག་ལབ་པར་མ་ཕོད།
“ཤོད་དང་། ཤོད་དང་། ཁྱོད་ཀྱིས་ང་རང་བྷོ་ཧེ་མི་ཡ་པ(Bohemian)ཞིག་ཡིན་པ་
ཤེས་འདུག ཁྱོད་ཀྱིས་ང་ལ་མོ་འདེབས་སུ་འཇུག་ན་མི་འདོད་དམ། ཁྱོད་ཀྱིས་སྲས་མོ་
ཁཱར་མེན་ཞེས་པ་གོ་ཨེ་མྱོང་། དེ་ནི་ང་ཡིན།”
ལོ་བཅོ་ལྔའི་ཡར་སྔོན་དུ་ང་རང་ལྷ་འདྲེ་ལ་གཏན་ནས་ཡིད་ཆེས་ཀྱི་མེད། དེ་བས་
སྔགས་མཁན་ཞིག་ངའི་གམ་དུ་ཡོད་ཀྱང་སྐྲག་མི་སྲིད། “དེ་ཤིན་ཏུ་ཡག་པོ་རེད།” ངའི་
སེམས་སུ་འདི་ལྟར་སྙམ། “གཟའ་འཁོར་སྔོན་མར་ཇག་པ་ཞིག་དང་ལྷན་དུ་ཟས་ལ་རོལ།
དེ་རིང་ལྷ་འདྲེས་བརླམས་པའི་མོ་མ་ཞིག་དང་མཉམ་དུ་འཁྱགས་ཟས་ཟོས། རྒྱལ་ཁམས་
འགྲིམ་ཚེ་བྱ་དངོས་གང་ལའང་རོལ་མྱོང་བྱ་དགོས།” ངས་མོ་ལ་རྒྱུས་ལོན་གཏིང
ཅིག་བྱ་འདོད་པར་རྒྱུ་མཚན་གཞན་ཞིག་ཀྱང་ཡོད་ལ་དེ་ནི་འགྱོད་སེམས་སྐྱེ་བྱེད་ཅིག་
ཀྱང་རེད། སློབ་འབྲིང་མཐར་ཕྱིན་རྗེས་ངས་དངུལ་ཉུང་ཙམ་བཏང་ནས་རྫུ་འཕྲུལ་གྱི་སྐོར་
ལ་ཞིབ་འཇུག་བྱས་ཤིང་ཐེངས་མང་པོར་ལྷ་འབོད་འདྲེ་འདུལ་གྱི་ཚོད་ལྟ་བགྱིས་མྱོང་། ད་
ནི་དེ་ལྟ་བུའི་ཞིབ་འཇུག་ལ་སྤྲོ་སྣང་མེད་པར་གྱུར་མོད། ཡིན་ནའང་དད་མོས་གང་རུང་གི་
ཆོ་ག་དང་སྒྲུབ་ཐབས་ལ་སྔར་བཞིན་མཚར་སྣང་ཤིན་ཏུ་ཆེ་བར་མ་ཟད། བྷོ་ཧེ་མི་ཡ་པའི་
རྫུ་འཕྲུལ་གྱི་ནུས་པ་ག་འདྲ་ཞིག་ཡིན་པར་བལྟ་ཐུབ་རྒྱུ་ནི་ང་ལ་མཚོན་ན་དོན་བཟང་ཞིག་
མིན་པའི་ངེས་པ་ག་ལ་ཡོད།
ངེད་གཉིས་ཀྱིས་ལབ་གླེང་བྱེད་ཞོར་ནེ་ཝེ་རི་ཡ་ཞིག་ཏུ་སླེབས་ཤིང་ཅོག་ཙེ་ཞིག་
བཙལ་ནས་དེ་གར་བསྡད། སྐབས་དེར་ཅོག་ཙེའི་སྟེང་དུ་ཤེལ་ཁེབས་ཀྱིས་གཡོགས་པའི་
སྒྲོན་མེ་ཞིག་བཞག་འདུག་པས་ངས་ད་གཟོད་བྷོ་ཧེ་མི་ཡའི་བུ་མོ་དེ་ལ་ཞིབ་ལྟ་ཐེངས་ཤིག་
བྱེད་ཐུབ་སོང་། ཁྱིམ་ན་འཁྱགས་ཟས་དང་འཁྱགས་ཁུ་ལ་རོལ་པའི་སྐུ་མགྲོན་རྣམས་ཀྱིས་
ངས་དེ་འདྲའི་མཛེས་མ་ཞིག་ཁྲིད་ཡོང་བ་མཐོང་མ་ཐག་ཧ་ལས་ཤིང་ཧང་སང་བར་གྱུར།
འོན་ཀྱང་ངས་སྲས་མོ་ཁཱར་མེན་ནི་བྷོ་ཧེ་མི་ཡ་པ་ངོ་མ་ཞིག་ཡིན་མིན་ལ་དོགས་པ་ཟ་
སྟེ། གང་ལྟར་ངས་མཐོང་མྱོང་བའི་མོའི་རིགས་མཐུན་གྱི་བུད་མེད་རྣམས་དང་བསྡུར་ཚེ་
ལྡབ་བརྒྱ་འགྱུར་གྱིས་མཛེས་ཤིང་ལྟ་ན་སྡུག་པ་ཞིག་རེད། སི་ཕེན་གྱི་མིའི་བཤད་སྲོལ་ལྟར་
ན། བུད་མེད་མཛེས་མ་ཞིག་ལ་ཡོན་ཏན་སུམ་ཅུ་ཚང་བ་ཡིན་ཏེ། བུད་མེད་གང་དེར་རྒྱན་
ཚིག་གམ་མངོན་བརྗོད་བཅུ་ལྷག་འཇུག་པར་མ་ཟད། དེ་དག་ཀྱང་མོའི་ལུས་སྟེང་གི་ཆ་ཤས་
གསུམ་ལ་རེ་རེ་ནས་འཇུག་པ་ཞིག་ཡིན་དགོས། དཔེར་ན། ནག་པོ་གསུམ་སྟེ་མིག་དང་མིག་
ལྕིབས་སྨིན་མ་གསུམ། ཕྲ་མོ་གསུམ་སྟེ་སོར་མོ་ཞལ་ལྕེ་སྐྲ་རྐང་གསུམ་སོགས་ལྟ་བུའོ། །དེའི་
སྐོར་ཞིབ་ཕྲ་ཤེས་འདོད་ན་བྷཾ་རཱང་ཐོམ ལགས་ཀྱི་བརྩམས་ཆོས་ལ་གཟིགས་དགོས། ངའི་
བྷོ་ཧེ་མི་ཡའི་བུ་མོ་འདི་ནི་དེ་འདྲའི་མཛེས་པ་ཀུན་འཛོམས་ཤིག་ཡིན་མི་སྲིད་དེ། མོའི་
ཤ་མདངས་ནི་འཇམ་ཞིང་ནེམ་ནའང་ཟངས་དམར་གྱི་མདོག་ལ་ཉེ། མིག་དཀྱུས་གྱེན་ལ་
གསེག་འདུག་མོད་ཤིན་ཏུ་མཛེས། མཆུ་སྒྲོས་ཅུང་ཟད་མཐུག་ནའང་སྟེང་གི་སུལ་མོ་ཡག་
ཅིང་འཛུམ་པའི་ཚེ་ན་ཁམ་བུའི་ནང་སྙིང་ལས་ཀྱང་དཀར་བའི་ཚེམས་ཕྲེང་ཕྱི་རུ་མངོན་
ཡོང་། སྐྲ་རྐང་ཅུང་ཟད་སྦོམ་པར་མཐོང་ནའང་གནག་ཅིང་རིང་བས་ཕོ་རོག་གི་གཤོག་སྒྲོ་
ལྟར་མཐིང་མདོག་བཀྲ། བཀོད་འབྲི་ཐལ་དྲགས་ཚེ་ཀློག་པ་པོར་སུན་སྣང་བཟོ་བར་འགྱུར་
བས་ཁོ་བོས་སྐད་ཆ་གཅིག་གིས་སྤྱི་བསྡོམས་བྱས་ན་འདི་ལྟ་སྟེ། མོའི་ལུས་སྟེང་གི་ཞན་ཆ་རེ་
དང་ལྷན་དུ་མཛེས་ཆ་རེའང་མངོན་འདུག་ཅིང་། ལྟོས་བཅས་སུ་བཤད་ན་མཛེས་ཆ་དེ་དག་
ནི་ཞན་ཆ་ལས་ཀྱང་ད་དུང་འབུར་དུ་ཐོན་ཡོད་པར་སྣང་། དེ་ནི་ཁྱད་དུ་འཕགས་པའི་རང་
བྱུང་གི་མཛེས་པ་ཞིག་སྟེ་བཞིན་རས་དེས་ཐོག་མར་ཁྱོད་ལ་མཚར་སྣང་ཞིག་སྟེར་མོད། ཡིན་
ཡང་སེམས་ཀྱི་གཏིང་ལ་ཟུག་པར་འགྱུར་བས་བརྗེད་དཀའ་བ་ཞིག་རེད། ལྷག་པར་དུ་མོའི་
མིག་མདངས་ལ་ཆགས་ཉམས་དོད་པར་མ་ཟད་སྡང་ཉམས་ཀྱང་འདྲེས་ཡོད་དེ། ངས་མོའི་
མིག་མདངས་འདི་འདྲ་བ་མི་གཞན་སུ་ཞིག་ལས་ཀྱང་མཐོང་མ་མྱོང་། “བྷོ་ཧེ་མི་ཡ་པའི་མིག་
ཟུང་སྤྱང་མིག་ཡིན” ཞེས་པའི་སི་ཕེན་གྱི་ཁ་དཔེ་འདི་ནི་བློ་ཞིབ་མོས་བརྟག་པ་ཞིག་རེད་དེ།
གལ་སྲིད་ཁྱོད་རང་རི་དྭགས་ཁང་དུ་ཆས་ཏེ་སྤྱང་ཀིའི་མིག་ལ་ལྟ་བའི་གོ་སྐབས་མ་བྱུང་ཚེ།
ཁྱོད་ཚང་གི་བྱི་ལས་ཁང་བྱིའུ་འཛིན་སྐབས་ཀྱི་མིག་མདངས་ལ་ལྟོས་དང་ཤེས་ཡོང་།
ངའི་སེམས་སུ་ཁོ་ཧྥེ་འཐུང་ས་ཞིག་ཏུ་མོ་འདེབས་པ་ནི་ཅི་འདྲའི་དགོད་བྲོ་བ་ཞིག་
རེད་ཨང་སྙམ་པ་ན། མཛེས་ཤིང་སྡུག་པའི་མོ་མ་དེའི་ཁྱིམ་དུ་འགྲོ་བར་རེ་བ་ཞུས་པ་ན
མོས་ཀྱང་ཐད་ཀར་དང་ལེན་བྱས་སོང་། འོན་ཏེ། མོས་སླར་ཡང་ཆུ་ཚོད་ག་ཙམ་ཡིན་པ་
ཤེས་པར་འདོད་དེ་བསྐྱར་དུ་ཆུ་ཚོད་འཁོར་ལོའི་དུས་བརྡ་ལ་ཉན་དགོས་པའི་རེ་བ་བཏོན།
“གསེར་ངོ་མ་རེད་དམ།” མོས་ཆུ་ཚོད་འཁོར་ལོར་ཞིབ་ཏུ་ལྟ་ཞོར་དེ་སྐད་སྨྲས།
ཁོ་ཧྥེ་འཐུང་ས་ནས་ཕྱི་ལ་འགྲོ་སྐབས་མུན་ཡོངས་སུ་རུབ་འདུག་པ་དང་། ཚོང་སྒོ་
ཕལ་ཆེ་བ་གཏན་ཟིན་ལ་སྲང་ལམ་དུ་འགྲོ་མཁན་ཡང་ཧ་ལམ་མེད་པར་ཆགས་འདུག
ངེད་གཉིས་བགའ་དལ་ཁུའེ་ཝིར་གཙང་པོའི་ཟམ་ཆེན་བརྒྱུད་དེ་ཐད་ཀར་མཁར་གྲོང་
གི་མཐའ་ལ་ཐུག་གི་བར་དུ་སོང་ཞིང་ཁང་བ་མདོག་མེད་ཅིག་གི་མདུན་དུ་འགྲོ་མཚམས་
བཞག སྒོ་ཕྱེ་མཁན་ནི་བྱིས་པ་ཞིག་ཡིན་ལ་བྷོ་ཧེ་མི་ཡའི་བུ་མོས་ངས་གོ་མི་ཐུབ་པའི་
སྐད་ཀྱིས་ཁོ་ལ་ཚིག་འགའ་བཤད། རྗེས་སུ་ངས་ད་གཟོད་སྐད་རིགས་དེ་ནི་ཎྙི་ཕུ་སིའི་
སྐད'〕དམ་ཆི་ཕེ་ཁ་ལི་ཟེར་བ་སྟེ་བྷོ་ཧེ་མི་ཡའི་མི་རིགས་ཀྱི་སྐད་ཡིན་པ་ཤེས། སྐད་ཆ་དེ་
ཐོས་མ་ཐག་བྱིས་པ་དེ་ཕྱི་ལ་ཆས་པས་ངེད་གཉིས་ཁོ་ན་ཁང་སྟོང་དེ་རུ་ལུས་ཤིང་། ཁང་
བའི་ནང་དུ་ཅོག་ཙེ་ཞིག་དང་རྐུབ་སྟེགས་གཉིས། ཆ་སྒམ་གཅིག་བཅས་ཡོད། ཨོ། རེད། ད་
དུང་ཆུ་རྫ་མ་གང་། ཚ་ལུ་མ་ཕོན་པོ་གཅིག་དང་ཙོང་རིལ་ཕོན་པོ་གཅིག་འདུག
ཁང་བ་དེར་ངེད་གཉིས་མ་གཏོགས་ལྷག་མེད་པ་ན་བྷོ་ཧེ་མི་ཡའི་བུ་མོ་དེས་སྒམ་ནང་
ནས་ཡུན་རིང་སྤྱད་དེ་རྙིང་ཟིན་པའི་ཤོག་ཤོ་ཞིག་དང་རྡོ་ཁབ་ལེན་ཞིག སྐམ་ཟིན་པའི་
རྨིགས་པའི་རོ་ཞིག་དང་ད་དུང་ཡོ་ཆས་གཞན་འགའ་བཅས་བླངས་ཡོང་། དེ་ནས་ང་ལ་
དངུལ་སྒོར་ཞིག་གིས་རང་ཉིད་ཀྱི་ལག་གཡོན་པའི་ལག་མཐིལ་དུ་རྒྱ་གྲམ་ཞིག་འབྲི་རུ་
བཅུག་རྗེས་མོ་འདེབས་པའི་ཆོ་གའི་མགོ་བརྩམས་པ་རེད། མོས་གནང་བའི་ལུང་བསྟན་རེ་
རེ་ཁྱེད་ཅག་ལ་ཞིབ་ཏུ་བཤད་དགོས་དོན་མེད་དེ། ཆོ་གའི་སྒྲུབ་ཚུལ་ལ་བལྟས་ན་མོ་རང་
ལས་འདིར་ནང་བྱན་ཆུད་ཡོད་པ་མངོན་གསལ་རེད།
ཡིད་ཕངས་པ་ཞིག་ནི་ཆོ་གའི་མགོ་བརྩམས་ནས་ཅང་མ་འགོར་བར་མི་ཞིག་ཡོང་
སྟེ་བར་ཆད་བྱས་སོང་། སྐྱེས་པ་ཞིག་གིས་སྒོ་ཁྲོག་སེ་ཕྱེ་ནས་ནང་དུ་སླེབས་ཤིང་ལུས་ལ་
བེར་ཆེན་ཁམ་ནག་ཅིག་གྱོན་ཏེ་མིག་གཉིས་མ་གཏོགས་མི་མཐོང་བར་བྱས་འདུག ཁོས་
འཛེམ་དོགས་ཅི་ཡང་མེད་པར་ཎྙི་ཕུ་སིའི་བུ་མོ་དེ་ལ་ཚིག་རྩུབ་སྨྲ་བཞིན་ཡོད། ཁོས་
ཅི་ཞིག་བཤད་ཀྱིན་ཡོད་པ་ཧ་མི་གོ་ནའང་སྐད་གདངས་ལ་ཉན་ན་ཁོ་རང་ཤིན་ཏུ་ཁྲོས་
འདུག་པ་རྟོགས་ཡོང་། དྷི་ཕུ་སིའི་བུ་མོ་དེ་ལ་མཚར་སྣང་དང་ཁོང་ཁྲོ་ཅི་ཡང་མེད་པར་
ཁོའི་གམ་དུ་སོང་སྟེ་ད་ཅི་བཤད་པའི་སྐད་རིགས་དེའི་ལམ་ནས་སྐད་ཆ་མང་པོ་ཆུ་བཞུར་
བཞུར་བྱས་ཏེ་བཤད། ངས་ཡིག་འབྲུ་གཅིག་གོ་བ་ནི་མོས་ཐེངས་འགའ་ལ“payllo"ཞེས་
པའི་ཐ་སྙད་འདི་བཟློས་བྱུང་སྟེ། དེའི་དོན་ནི་བྷོ་ཧེ་མི་ཡའི་སྐད་དུ་ཕྱི་རྒྱལ་པ་ཞེས་པའི་
སྐད་དོད་ཡིན་པ་ངས་ཤེས་ཡོད། ངའི་སེམས་སུ་ཕལ་ཆེར་ང་རང་གླེང་བཞིན་ཡོད་པར་
སྙམ་ཞིང་། གནས་ཚུལ་ལ་བརྟགས་ན་གེགས་ཤིག་ངེས་པར་དུ་འབྱུང་སྲིད་པས་རྐུབ་
སྟེགས་བླངས་ཏེ་གོ་སྐབས་ལ་བསྒུགས་ནས་མ་བོས་མགྲོན་པོ་དེའི་ཀླད་སྟེང་ལ་གཞུ་དགོས་
པའི་སྟ་གོན་བྱས། བསམ་ཡུལ་ལས་འདས་པ་ཞིག་ནི་ཁོས་དྲག་རྩུབ་ཀྱི་ངང་ནས་བུ་མོ་དེ་
ཕར་དེད་དེ་ངའི་ཕྱོགས་སུ་སླེབས་བྱུང་ལ། དེ་ནས་སླར་ཡང་གོམ་གང་ཕྱིར་ནུར་བྱས་ཏེ་ན་
རེ། “འོ། སྐུ་ཞབས་ལགས། མ་གཞི་ཁྱེད་རང་ཡིན་ནམ།”
ངས་ཀྱང་ཁོ་ལ་ཞིབ་ལྟ་ཞིག་བྱས་པ་ན་གྲོགས་པོ་དྷོན“ཧོ་སེ་ཡིན་པ་ངོས་ཟིན། སྐབས་
གླགས་དེར་ངས་སྔོན་ཆད་ཁོ་རང་སྲོག་ཉེན་ལས་བསྐྱབས་པར་དངོས་གནས་འགྱོད་པ་
སྐྱེས་བྱུང་།
“ཨ། གྲོགས་རྒན། ཁྱེད་ཡིན་ནམ།” ངས་གང་ནུས་ཀྱིས་བག་ལྷོད་ཀྱི་ཉམས་དང་
བཅས་འཛུམ་ཞིག་བསྟན་ཏེ་འདི་སྐད་བཤད། “སྲས་མོ་འདིས་ང་ལ་མོ་འདེབས་བཞིན
ཡོད་མོད། ཁྱེད་ཕེབས་པས་མཚམས་ཆད་སོང་།”
“ཡང་དེ་རེད། ནམ་ཞིག་རང་ཉིད་བརླགས་པར་འགྱུར་ངེས།” ཁོས་ཁྲོ་རྩུབ་ཀྱིས་དེ་
སྐད་སྨྲ་ཞོར་མོ་ལ་སྡང་མིག་ཅིག་བསྟན།
བྷོ་ཧེ་མི་ཡའི་བུ་མོ་དེས་སྔར་བཞིན་རང་རིགས་ཀྱི་སྐད་ཀྱིས་ཁོར་སྐད་ཆ་བཤད་
བཞིན་ཡོད་ལ། རིམ་གྱིས་འུར་ལངས་ཏེ་མིག་རྩ་ཡང་དམར་པོར་ཆགས་ཤིང་སྡང་ཉམས་
མངོན་པ་དང་། ཁོང་ཁྲོ་ལངས་ནས་བཞིན་རས་ཀྱང་གཉེར་གཉེར་བྱས་ཤིང་རྐང་བས་ས་
ལ་རྡེབ། དོན་དག་ཅི་ཞིག་ཡིན་པ་ངས་གསལ་པོར་ཤེས་ཐུབ་པ་འདྲ་སྟེ། མོས་ཕྲ་ལ་མཉེན་
པའི་ལག་པ་དེ་རང་ཉིད་ཀྱི་སྐེ་ལ་གཏད་ནས་ཕར་གཡུག་ཚུར་གཡུག་ཅིག་བྱས་པར་
དཔགས་ན། ཧ་ལམ་མི་ཞིག་གི་མགོ་བོ་གཅོད་པར་འདོད་ཀྱིན་ཡོད་ལ་ངས་བསམ་ན་མགོ་
བོ་དེ་ནི་ཏག་ཏག་ངའི་མགོ་བོ་ཡིན་ངེས།
མོས་མཚམས་ཆད་མེད་པར་སྐད་ཆ་བཤད་ཀྱང་དྷོན·ཧོ་སེས་ཚིག་གཉིས་གསུམ་
ཙམ་གྱིས་ལན་ལྡོན་པ་ན། བྷོ་ཧེ་མི་ཡའི་བུ་མོས་མཐོང་ཆུང་གི་མིག་མདངས་ཀྱིས་ཁོ་ལ་
ལན་གཅིག་བལྟས་རྗེས་ཁང་བའི་གྲུ་ཟུར་ཞིག་ཏུ་དཀྱིལ་ཀྲུང་ལ་བསྡད་ཅིང་ཚ་ལུ་མ་ཞིག་
གི་ཤུན་པ་བཤུས་ཏེ་ཟ་མགོ་བརྩམས་བྱུང་།
དྷོན·ཧོ་སེས་སྒོ་ཕྱེ་སྟེ་ངའི་གྲུ་ཁུག་ལ་འཇུས་ནས་ང་རང་སྲང་ལམ་དུ་བསྐྱལ་བ་དང་།
སུས་ཀྱང་ཁ་མ་གྲག་པར་གོམ་པ་ཉིས་བརྒྱ་ཙམ་སོང་རྗེས་ཁོས་ལག་པ་མདུན་དུ་བསྲིངས་
ཏེ་འདི་སྐད་སྨྲས། “ཐད་ཀར་མདུན་དུ་སོང་དང་ཟམ་ཆེན་ལ་ཐུག་ངེས།”
ཁོས་སྐད་ཆ་བཤད་ཚར་མ་ཐག་ཁ་ཕྱིར་འཁོར་ཏེ་འཕྲལ་མ་ཉིད་དུ་རྒྱང་ལ་ཆས་སོང་།
ང་རང་ཅི་བྱ་གཏོལ་མེད་ངང་སེམས་མི་སྐྱིད་པར་ཆགས་ཏེ་ཕྱིར་མགྲོན་ཁང་དུ་ལོག་པ་དང་།
དོན་དག་ཆེས་མི་ལེགས་པ་ཞིག་ནི་ལྭ་བ་འཕུད་སྐབས་ཆུ་ཚོད་འཁོར་ལོ་མི་སྣང་བ་ད་གཟོད་
ཚོར་བྱུང་།
ངས་ཕྱོགས་མང་པོར་བསམ་བློ་བཏང་མཐར་ཕྱི་ཉིན་ཆུ་ཚོད་འཁོར་ལོ་ལེན་པར་མ་
སོང་བ་དང་། གྲོང་རྡལ་གྱི་འགོ་པར་མི་མངགས་ཏེ་འཚོལ་ཞིབ་བྱ་དགོས་པའི་རེ་བ་ཡང་
མ་བཏོན། དྷོ་མི་ཎི་ལྀ་ཆོས་ཚོགས་ཀྱི་ཡིག་ཆ་བྲིས་མ་དེའི་ཞིབ་འཇུག་གི་ལས་ཀ་མཇུག་
རྫོགས་རྗེས་ང་རང་སེ་ཝིལ་ལཱའི〕ཕྱོགས་སུ་ཆས། སྤྲོ་གསེང་གི་ཚུལ་དུ་ཨན་ད་ལུའུ་སི་
ཡར་ཟླ་འགར་བསྡད་རྗེས་མཱ་དྀ་རིད(madrid) ལ་ལོག་རྩིས་ཡོད་པ་དང་། དེ་ལྟར་ན་ངེས་
པར་དུ་ཁོར་རྡོ་ཝ་བརྒྱུད་དགོས། གནས་དེར་ང་རང་ཡུན་རིང་འདུག་འདོད་མེད་དེ། ཅིའི་
ཕྱིར་ཞེ་ན། ང་རང་མཛེས་སྡུག་གི་གྲོང་ཁྱེར་དེ་དང་བགའ་དལ་ཁུའེ་ཝིར་གཙང་འགྲམ་
གྱི་ཁྲུས་བྱེད་བུད་མེད་དག་ལ་ཅུང་སུན་སྣང་སྐྱེས་བྱུང་། འོན་ཀྱང་གྲོགས་པོ་འགའ་ལ་ཐུག་
དགོས་པ་དང་གཞན་གྱིས་བཅོལ་བའི་ལས་དོན་ཁ་ཤས་བསྒྲུབ་དགོས་པས་ཁ་ཆེའི་རྒྱལ་པོ་
དག་གི་གནའ་མཁར་དུ་མ་མཐའ་ཡང་ཉིན་གསུམ་བཞི་ཙམ་ལ་མི་སྡོད་ཀ་མེད་བྱུང་།
ང་སླར་ཡང་དྷོ་མི་ཎི་ལྀ་ཆོས་ཚོགས་ཀྱི་དགོན་པར་སོང་བ་ན། ངའི་མུན་དའི་གནའ་
ཤུལ་ཞིབ་འཇུག་གི་ལས་ཀར་ཐོག་མཐའ་བར་གསུམ་དུ་སྤྲོ་བ་ཆེ་བའི་ཆོས་དཔོན་ཞིག་
གིས་ལག་ཟུང་ཚུར་བརྐྱངས་ཏེ་ངའི་མདུན་བསུས་ཤིང་སྐད་མཐོན་པོས་འདི་སྐད་སྨྲས།
“དཀོན་མཆོག་མཁྱེན། དགའ་བསུ་ཞུ། སྙིང་ཉེ་བའི་གྲོགས་པོ་ལགས། ང་ཚོ་ཚང་
མས་ཁྱེད་རང་ཚེ་ལས་འདས་ཟིན་པར་འདོད་ཡོད། ངས་ཁྱེད་ལ་བཤད། ཁྱེད་ཀྱི་རྣམ་ཤེས་
ལ་ཐར་བ་ཐོབ་ཆེད་ངས《གནམ་བདག་གི་མདོ》དང《འཕགས་མའི་བསྟོད་པ》 ཚར་མང་
པོ་བཏོན་པ་ཡིན། འོན་ཏེ་ང་ལ་ཕངས་སེམས་ཅི་ཡང་མེད། འདི་ལྟར་ན་ཁྱེད་རང་གཞན་
གྱིས་བསད་མེད་པ་མིན་ནམ། ང་ཚོས་ཁྱེད་ལ་འཕྲོག་བཅོམ་ཐེབས་པ་ཤེས་ཡོད།”
ཡང་སྙིང་དོན་དག་ཅི་ཞིག་བྱུང་བ་རེད།” ང་རང་ཧ་ལས་ཏེ་ཁོ་ལ་དེ་སྐད་དྲིས།
“རེད་ཡ། ཁྱེད་ཀྱིས་ཤེས་པ་ནང་བཞིན་རེད། ཡང་དང་བསྐྱར་དུ་དུས་བརྡ་གཏོང་
བའི་ཁྱེད་ཀྱི་ཆུ་ཚོད་འཁོར་ལོ་དེ་ཧ་ཅང་ཡག་པོ་རེད། ཁྱེད་ཀྱིས་དཔེ་མཛོད་ཁང་དུ་ལས་
ཀ་སྒྲུབ་སྐབས་རྒྱུན་པར་ང་ཚོས་ཁྱེད་ལ་ཆོས་ཁང་དུ་འགྲོ་རན་རེད་ཅེས་བཤད་པ་ན། ཁྱེད་
ཀྱིས་ཆུ་ཚོད་འཁོར་ལོར་དུས་བརྡ་རེ་གཏོང་དུ་འཇུག་པ་ཡིན། ད་ནི་ཡག་བྱུང་། ཆུ་ཚོད་
འཁོར་ལོ་ཕྱིར་རྙེད་པས་ཁྱེད་ཀྱིས་འཁྱེར་ཆོག”
“ཨེ་རེད།” ངས་ཅི་བཤད་འདི་བཤད་མེད་པར་ཁོ་ལ་འདི་སྐད་དྲིས། “ངའི་ཆུ་
ཚོད་འཁོར་ལོ་དེ་བོར་ཟིན …………
“ལྟས་ངན་དེ་བཙོན་ཁང་དུ་བཅུག་འདུག ཀུན་གྱིས་ཤེས་གསལ་ལྟར་མི་དེའི་
རིགས་ཀྱིས་དངུལ་རྡོག་འགའི་ཕྱིར་དུའང་ཡེ་ཤུའི་ཆོས་ལུགས་ཀྱི་དད་ལྡན་པར་མེ་མདས་
རྒྱག་ངེས། ཁྱེད་རང་མི་དེས་བསད་ཟིན་པར་འདོད་པས་ང་ཚོས་སེམས་ཁྲལ་ཆེན་པོ་བྱས་
པ་ཡིན། ཅུང་ཙམ་འགོར་རྗེས་ངས་ཁྱེད་རང་གྲོང་རྡལ་གྱི་འགོ་པའི་སར་ཁྲིད་ནས་ཆུ་ཚོད་
འཁོར་ལོ་དེ་ལེན་པར་བྱ། དེ་ལྟར་ན་ཁྱེད་རང་ཕྱིར་ལོག་སྟེ་སི་ཕེན་གྱི་ཁྲིམས་འཛིན་ལས་
ཁུངས་ལ་ནུས་པ་ཅི་ཡང་མི་འདུག་ཟེར་མི་དཔེ།”
“དྲང་མོར་བཤད་ན།” ངས་ཁོ་ལ་འདི་ལྟར་བཤད། “ངས་ཆུ་ཚོད་འཁོར་ལོ་ཞིག་
བློས་གཏོང་དགོས་ཀྱང་ཁྲིམས་ཁང་དུ་དཔང་མི་བྱས་ཏེ་ཉམ་ང་བའི་མི་ཞིག་ལ་ལྕེབས་ཐག་
བསྐོན་མི་འདོད། ལྷག་པར་དུ…………ལྷག་པར་དུ…………
“འོ། ཁྱེད་ཀྱིས་སེམས་བདེ་བར་གྱིས། ཁོ་ནི་ཉེས་ཆད་འབབ་འོས་པ་ཞིག་སྟེ་ཐེངས་
གཅིག་ལ་ལྕེབས་ཐག་བསྐོན་པ་ནི་ད་དུང་ཉུང་སྟངས་རེད། ཨོ། ལྕེབས་ཐག་ཅེ་ན་ད་དུང་
ནོར་འདུག ཁྱོད་ལ་འཕྲོག་བཅོམ་བྱེད་མཁན་དེ་ནི་སྐུ་དྲག་གི་རིགས་རུས་ཤིག་ཡིན་པས་
སང་ཉིན་འགག་གསོད"བྱ་རྒྱུ་ལས་དམིགས་བསལ་ཅི་ཡང་མེད། ཁྱེད་ཀྱིས་གཟིགས་དང་།
འཕྲོག་བཅོམ་ཐེངས་གཅིག་ནི་བྱས་མ་བྱས་གང་ཡིན་ཡང་ཁོའི་ཁྲིམས་ཆད་ལ་ཤུགས་
རྐྱེན་ཅི་ཡང་བཟོ་མི་སྲིད། གལ་ཏེ་ཁོའི་ཉེས་པ་ནི་འཕྲོག་བཅོམ་འབའ་ཞིག་ཡིན་ན་ད་
དུང་དཀོན་མཆོག་ལ་བཀའ་དྲིན་ཞུ་འོས། འོན་ཀྱང་ཁོ་ལ་ཤ་འཁོན་མང་ཞིང་གདུག་རྩུབ་
གཅིག་ལས་གཅིག་ཆེ་བ་རེད།”
“ཁོའི་མིང་ལ་ཅི་ཟེར།”
“ས་ཁུལ་འདིར་ཁོའི་མིང་ལ་ཧོ་སེ་ཎ་ཝ་རོ་རུ་འབོད། འོན་ཀྱང་ཁོ་ལ་ད་དུང་བྷ་སྀ་
ལྀའི་སྐད་ཀྱི་མིང་ཞིག་ཀྱང་ཡོད་མོད་འུ་གཉིས་ཀྱིས་ཀློག་ཤེས་པ་དཔེ་མི་སྲིད། རེད་ཡ། མི་
འདི་ལ་ལྟ་རིན་ཞིག་ཡོད། ཁྱེད་རང་ཁྱད་མཚར་ཅན་ལ་བརྟག་པར་དགའ་བ་མ་ཡིན་ནམ།
གོ་སྐབས་འདི་འཆོར་དུ་མ་འཇུག སི་ཕེན་གྱི་ཡུལ་དུ་ལྟས་ངན་ཞིག་འཇིག་རྟེན་འདི་དང་
ཁ་འབྲལ་བའི་ངང་ཚུལ་ལ་ལོངས་སྤྱོད་ཐེངས་གཅིག་བྱོས། ཁོ་རང་བཙོན་ཁང་དུ་ཡོད་
ཅིང་ཆོས་དཔོན་མཱར་ཏི་ནེ(Martinez)ཡིས་ཁྱེད་རང་ཁྲིད་ཆོག”
དྷོ་མི་ཎི་ལྀ་ཆོས་ཚོགས་ཀྱི་གྲོགས་པོ་འདིས་ང་ལ་ཡང་དང་བསྐྱར་དུ “ཧ་ཅང་སྟབས་
བདེ་རང་བཞིན་གྱི་སྲོག་ཁྲིམས” དེའི་གྲ་སྒྲིག་ལ་བལྟ་རྒྱུའི་རེ་བ་བཏོན་པ་ན། ངས་ཀྱང་
ངོ་བཟློག་མ་ཕོད་པར་སི་གྷར་ཐ་མག་སྒམ་གང་ཁྱེར་ཏེ་བཙོན་མ་དེར་ལྟ་རུ་ཕྱིན་པ་ཡིན་ལ།
ངའི་གུས་མེད་ཀྱི་བྱ་སྤྱོད་འདིར་ཁོས་བཟོད་སྒོམ་གནང་ཐུབ་པར་སྨོན་
ང་རང་གཞན་གྱིས་ཁྲིད་དེ་དྷོན“ཧོ་སེའི་བཙོན་ཁང་དུ་འབྱོར་དུས་ཁོས་ཏག་ཏག་ཟ་
མ་ཟ་བཞིན་ཡོད། ཁོས་ཅི་མི་སྙམ་པའི་ཚུལ་གྱིས་ང་ལ་མགོ་བོ་ལྡེམ་ཙམ་བྱས་རྗེས་ཧ་ཅང་
གུས་ཉམས་ཆེན་པོའི་ངང་ནས་ལེགས་སྐྱེས་བྱིན་པ་ལ་ཐུགས་རྗེ་ཆེ་ཞུས་པ་དང་། སི་གྷར་
ཐ་མག་དེ་དག་གི་གྲངས་ཀ་ཐེངས་གཅིག་བརྩིས་ཏེ་རྐང་ཐུར་འགའ་བླངས་རྗེས་ལྷག་མ་
རྣམས་ང་ལ་ཕྱིར་སྤྲད་ནས་འདི་འདྲའི་མང་པོ་ཞིག་འཐེན་ཁོམ་ཡང་མེད་ཟེར།
རྔན་པ་ཞིག་སྤྲོད་པའམ་གྲོགས་པོ་ཞིག་བརྒྱུད་དེ་ཁྲིམས་ཆད་ཇེ་ཡང་དུ་གཏོང་ཐུབ
མིན་དྲིས་པ་ན། དང་ཐོག་ཁོས་ཁོང་དགོད་ཅིག་དང་ལྷན་དུ་ཕྲག་པ་གསིག་ཙམ་བྱས་པ་
དང་། དེ་འཕྲལ་དུ་བློ་ཁ་བསྒྱུར་ཏེ་ཁོའི་རྣམ་ཤེས་ལ་ཐར་བ་འཐོབ་ཆེད་བསྔོ་སྨོན་ཞིག་ཞུ
བའི་རེ་བ་བཏོན་བྱུང་།
“ཁྱེད་ཀྱིས།” ཁོས་འཚེར་སྣང་དང་བཅས་འདི་སྐད་སྨྲས། “ཁྱེད་ཀྱིས་ད་དུང་རང་
ཉིད་ལ་དཀའ་ལས་གཏོད་མཁན་འདིའི་ཆེད་དུ་བསྔོ་སྨོན་ཞིག་ཞུས་ན་ཆོག་གམ།”
“དེ་ལོས་ཆོག གྲོགས་པོ།” ངས་ཁོ་ལ་འདི་ལྟར་བཤད། “འོན་ཀྱང་ངས་ཤེས་
གསལ་ལྟར་ན་ཡུལ་འདིར་ང་ལ་དཀའ་ལས་གཏོད་མཁན་གཅིག་ཀྱང་བྱུང་མེད།”
ཁོས་ཧ་ཅང་གཟབ་ནན་ངང་ངའི་ལག་པར་དམ་པོ་འཇུས་ཏེ་ཡུད་ཙམ་ལ་ཁུ་སིམ་
མེར་བསྡད་རྗེས་འདི་ལྟར་སྨྲས། “ཁྱེད་ཀྱིས་ངའི་ཚབ་ཏུ་ད་དུང་དོན་དག་ཅིག་བསྒྲུབ་ན་
ཆོག་གམ།…………… གཅིག་བྱས་ན་ཁྱེད་ཉིད་ཕྱིར་རང་རྒྱལ་དུ་ལོག་སྐབས་ཡུལ་ནྀ་ཝརབརྒྱུད་
ནས་འགྲོ་སྲིད། མ་མཐའ་ཡང་དེ་དང་ཐག་མི་རིང་བའི་ཝིད་ཏོ་རི་ཡབརྒྱུད་ངེས།”
“རེད།” ངས་འདི་ལྟར་བཤད། “ང་ཝིད་ཏོ་རི་ཡ་བརྒྱུད་ངེས། ཡིན་ཡང་ཕམ་ཕེ་ལུ
ཎབརྒྱུད་དེ་འགྲོ་ཡང་སྲིད་མོད། ཁྱེད་ཀྱི་དོན་དུ་ང་གང་དུ་བརྒྱུད་དགོས་ཀྱང་ཆོག”
“ཡག་བྱུང་། གལ་སྲིད་ཕམ་ཕེ་ལུ་ཎ་བརྒྱུད་དེ་སོང་ཚེ་ཁྱེད་ཀྱིས་སྤྲོ་སྣང་སྐྱེད་པའི་
གནས་ཚུལ་མི་ཉུང་བ་ཞིག་མཐོང་ངེས…………གྲོང་ཁྱེར་དེ་ནི་མཛེས་སྡུག་ལྡན་པ་ཞིག་
ཡིན༞༞……… ངས་རྟགས་མ་འདི་ཁྱེད་ལ་སྐུར། (དེ་ལྟར་བཤད་ཞོར་སྐེ་ལ་བཏགས་པའི་དངུལ་
གྱི་རྟགས་མ་དེ་བསྟན)ཁྱེད་ཀྱིས་འདི་ཤོག་བུའི་ཁུད་དུ་གཅུད་དེ།” ཁོས་དར་ཅིག་ལ་
བཤད་མཚམས་བཞག་སྟེ་གང་ནུས་ཀྱིས་རང་གི་སེམས་ཁམས་ལ་ཚོད་འཛིན་བྱས། “ཨ་
མ་རྒན་མོ་ཞིག་ལ་དངོས་སུ་སྤྲོད་པའམ་ཡང་ན་མི་གཞན་ལ་བསྐུར་ཏེ་མོ་ལ་འཕྲོད་ཐབས་
བྱ་དགོས། ས་གནས་གང་ཡིན་པ་ངས་ཁྱོད་ལ་འབྲི་ངེས། ང་རང་ཤི་ཟིན་ཞེས་བཤད་པ་མ་
གཏོགས་ཇི་ལྟར་ཤི་ཚུལ་བཤད་མི་དགོས།”
ངས་དོན་དེ་རྣམས་བསྒྲུབ་རྒྱུ་ཁས་བླངས་པ་དང་ཕྱི་ཉིན་སླར་ཡང་ཁོ་ལ་ལྟ་རུ་ཕྱིན་ཏེ་
ངེད་གཉིས་ཡུད་ཙམ་གྱི་རིང་ལ་ལྷན་དུ་བསྡད་པ་ཡིན། གཤམ་དུ་ཁྱེད་ཅག་གི་མཐོང་ལམ་
དུ་སྣང་བའི་ཡ་ང་བའི་གནས་ཚུལ་འདི་དག་ནི་ཁོས་དངོས་སུ་ང་ལ་སྨྲས་པ་ཡིན་ནོ། །
གསུམ།
ཁོས་སྨྲས་པ། ང་ནི་བྷ་ཟི་ཐན་རོང་ཆེན་གྱི་ཨེ་ལི་ཟོན་ཏོ2རུ་སྐྱེས་པ་ཡིན། ངའི་མིང་
ལ་དྷོན·ཧོ་སེ•ལི་ཟར་པིན་གྷོ་ཡ(Don Jose Lizzarrbengoa)ཟེར། སྐུ་ཞབས་ལགས།
ཁྱེད་རང་སི་ཕེན་ལ་རྒྱུས་མངའ་ཡོད་པས་ངའི་མིང་འདི་གོ་མ་ཐག་ང་རང་བྷ་སཾ་ལྀའི་མི་
རིགས་སུ་གཏོགས་པ་ཤེས་ཐུབ། ཕ་མེས་ཡང་མེས་ཐམས་ཅད་ཡེ་ཤུའི་ཆོས་ལ་དད་པ་དང་
ངའི་མིང་གི་སྔོན་དུ་དྷོན་ཞེས་འབོད་པ་དེས་ངའི་ཐོབ་ཐང་མཚོན་པ་ཡིན། གལ་སྲིད་ང་
རང་ཨེ་ལི་ཟོན་ཏོ་ན་ཡོད་ཚེ་ངས་ཁྱེད་ལ་ར་ལྤགས་ཀྱི་སྟེང་དུ་བྲིས་པའི་གདུང་རབས་
བསྟན་ཆོག ཁྱིམ་མི་རྣམས་ཀྱིས་ང་རང་ཆོས་དཔོན་ཞིག་ཏུ་སྐྱེད་སྲིང་བྱ་བར་འདོད་དེ་
སློབ་གཉེར་བྱེད་དུ་བཅུག་མོད། ང་རང་ལས་དེ་ལ་སྤྲོ་སྣང་ཅི་ཡང་མེད་པར་དྲ་འཕེན་སྤོ་
ལོརྩེ་བར་དགའ་ཞེན་ཤིན་ཏུ་ཆེ། འོན་ཏེ་ངའི་ཆག་སྒོའི་འབྱུང་རྐྱེན་ཐོག་མའང་དེ་ཡིན་
ང་ཚོ་ནྀ་ཝར་གྱི་མི་རྣམས་ཀྱིས་དྲ་འཕེན་སྤོ་ལོ་རྩེ་སྐབས་དོན་དག་གང་ལ་ཡང་བསམ་བློ་
གཏོང་མི་ཤེས། ཉིན་ཞིག་ང་ལ་རྒྱལ་ཁ་ཐོབ་པ་དང་ཨ་ལཱ་ཝ་ཞིང་ཆེན་གྱི་གསར་བུ་དེས་ང་
ལ་བསྙད་བརྐོས་པ་ན་ཕྱོགས་གཉིས་ཀས་མ་ཁུའེ་ལཱ"སྤྱད་པ་ཡིན། མཐར་ང་རང་ཅུང་ཟད་
རྒྱལ་འདུག་མོད་ཡིན་ནའང་དེ་ལ་རྐྱེན་བྱས་ཏེ་ཕ་ཡུལ་དང་འབྲལ་དགོས་བྱུང་། ལམ་བར་
དུ་སྐྱ་དམག་སྐོར་ཞིག་དང་འཕྲད་དེ་ཨལ་མན་ཟྭ་སྐྱ་དམག་རུ་ཁག་ཏུ་ཞུགས་པ་ཡིན། ང་
ཚོ་རི་པ་དག་ལ་མཚོན་ན་འཐབ་མོ་བྱེད་རྒྱུ་ནི་ཤིན་ཏུ་སློབ་བདེ་པོ་ཞིག་རེད། ཡུན་རིང་
མ་འགོར་བར་ང་རང་བཅུ་དཔོན་ཞིག་ཏུ་གྱུར་པ་དང་མི་འགྱངས་པར་བརྒྱ་དཔོན་ཞིག་ཏུ་
བསྐོ་བར་གོང་རིམ་ནས་ཁས་བླངས་ཡོད། འོན་ཀྱང་དེ་དང་ལྷན་དུ་ཆག་སྒོ་ཡང་ཉེ་བར་
བཅར་བ་ཡིན་ཏེ་ང་རང་སེ་ཝིལ་ལཱའི་དུ་ཐ་བཟོ་གྲྭར་སྲུང་དམག་ཏུ་མངགས་པ་རེད། ཁྱེད་
ཉིད་སེ་ཝིལ་ལཱར་སོང་ཚེ་བགའ་དལ་ཁུའེ་ཝིར་གཙང་འགྲམ་གྱི་རྔམ་བརྗིད་ལྡན་པའི་
བཟོ་སྐྲུན་དེ་ངེས་པར་དུ་མཐོང་སྲིད་དེ། དུ་ཐ་བཟོ་གྲྭའི་སྒོ་ཆེན་དང་ཉེ་འགྲམ་གྱི་ཉེན་སྲུང་
ཁང་སོགས་ད་ལྟའང་ད་དུང་ངའི་མིག་ལམ་དུ་སྣང་ཡོང་། སི་ཕེན་པ ”རྣམས་ཀྱིས་ལས་
རེས་འཁོར་སྐབས་ཤོག་ཤོ་རྩེ་བ་མིན་ན་གཉིད་ལོག་པ་ཡིན་མོད་གཞུང་དྲང་གི་ནྀ་ཝར་པ་
ངས་རྟག་ཏུ་ལས་ཀ་ཞིག་བཙལ་བ་ཡིན། ངས་མེ་མདའི་རྫོང་ཐུར་ལ་ཟངས་སྐུད་ཀྱི་ལུང་
ཐག་ཅིག་སླེ་བའི་སྐབས་སུ་སྤུན་ཟླ་ཚོས་གློ་བུར་དུ “ཅོང་བརྡ་གྲགས་བྱུང་། བུ་མོ་རྣམས་
མགྱོགས་པོར་ཤོག་ལ་ལས་ཀར་ཞུགས” ཟེར། སྐུ་ཞབས་ལགས། ཁྱེད་ཀྱིས་ཤེས་སྲིད། དུ་ཐ་
བཟོ་གྲྭར་བཟོ་མོ་བཞི་བརྒྱ་ནས་ལྔ་བརྒྱ་ལྷག་གིས་ཚོམས་ཆེན་ཞིག་གི་ནང་རོལ་ཏུ་སི་གྷར་
ཐ་མག་གཅུད་ཀྱིན་ཡོད་ལ། སྐྱེས་པ་རྣམས་ནི “ཨང་རྟགས་ཉེར་བཞི་ཅན" |3གྱི་ཆོག
མཆན་མེད་ན་ནང་དུ་སོང་མི་ཆོག་སྟེ། དེའི་རྒྱུ་མཚན་ནི་ཚ་བ་ཆེ་བའི་སྐབས་སུ་བཟོ་མོ་
རྣམས་ཀྱི་གྱོན་གོས་ཧ་ཅང་སྟབས་བདེ་ཡིན་ལ་ནང་སྒོས་སུ་གཞོན་ནུ་མ་རྣམས་སོ། །བཟོ་
མོ་རྣམས་ཀྱིས་གུང་ཟས་ལ་རོལ་ཏེ་ཕྱིར་བཟོ་གྲྭར་ལོག་སྐབས། གཞོན་ནུ་མང་པོ་དེ་ལ་ལྟ་རུ་
སོང་སྟེ་མོ་རང་ཚོར་ཁ་བཙོག་སྣ་ཚོགས་བཤད་པ་དང་། བུ་མོ་དེ་དག་གིས་ཀྱང་དར་ཟབ་
ཀྱི་མགོ་རས་སམ་སྐེ་དཀྲིས་ལ་སོགས་པའི་ལེགས་སྐྱེས་རྣམས་དང་ལེན་མི་བྱེད་པ་ཤིན་ཏུ་
ཉུང་། ཤ་ལ་རྔམ་པའི་ཕོ་གསར་དག་གིས་མགོ་བོ་སྒུར་བ་ཙམ་གྱིས་རང་གི་འདོད་བློ་ལྟར་
ཉ་མོ་འཛིན་ཐུབ། མི་གཞན་གྱིས་བུ་མོ་དག་གི་སྒེག་ཉམས་ལ་ལྟ་སྐབས་ང་ད་དུང་སྔར་
བཞིན་སྒོ་འགྲམ་གྱི་རྐུབ་སྟེགས་སྟེང་དུ་བསྡད་ཡོད་ལ། སྐབས་དེར་ང་རང་ལོ་ན་གཞོན་
པས་རྟག་ཏུ་ཕ་ཡུལ་དྲན་པ་དང་། སྨད་གཡོགས་སྔོན་པོ་གྱོན་ཞིང་རལ་བ་གཉིས་ཕྲག་
སྟེང་དུ་འཕངས་མེད་ཚེ"མཛེས་མ་མིན་པར་སྙམ་ཡོད། དྲང་མོར་བཤད་ན། ང་རང་ཨན་
ད་ལུའུ་སི་ཡ་ཡི་བུ་མོ་དག་ལ་ཞེད་སྣང་སྐྱེ་བ་དང་། མོ་རང་ཚོའི་སྐད་ཆའི་བཤད་སྲོལ་དེ་
ལའང་མི་ལོབས་ཏེ་ཀུ་རེ་དང་ཟུར་ཟ་སོགས་ལས་དྲང་གཏམ་གཅིག་ཀྱང་མེད། དེ་བས་
ངས་མགོ་བོ་བསྒུར་ཏེ་མེ་མདའི་ལུང་ཐག་བསླེས་པ་ཡིན། གློ་བུར་དུ་མི་ཞིག་ན་རེ། “ལྟོས་
དང་། ཏྟི་ཕུ་སིའི་བུ་མོ་ཆུང་ཆུང་དེ་སླེབས་བྱུང་།” ངས་མགོ་བོ་ཡར་བཏེགས་པ་ཙམ་གྱིས་
མོ་རང་མཐོང་སོང་། མོ་ནི་ཁྱོད་ཀྱིས་ངོ་ཤེས་པའི་ཁཱར་མེན་ཞེས་པ་དེ་རེད། ཟླ་འགའི་སྔོན་
ལ་ང་རང་མོའི་ཁྱིམ་དུ་ཁྱོད་ལ་འཕྲད་པ་ཡིན།
མོའི་ཤིན་ཏུ་ཐུང་བའི་སྨད་གཡོགས་དམར་པོའི་འོག་ཏུ་ཅུང་ཟད་རལ་འདུག་པའི་
དར་བཏགས་རྐང་འབོབ་ཡུ་རིང་དེ་ལྷང་ངེར་མངོན་ཡོད་པ་དང་། རྐང་ལ་སྤུས་གཙང་གི་
ཀོ་ལྷམ་དམར་སིང་ངེ་བ་ཞིག་གྱོན་པ་དེར་ལྷམ་སྒྲོག་དམར་པོས་མདུད་ཡོད། མོས་མགོ་
རས་ཕྱེ་སྟེ་རང་གི་སྟོད་ཐུང་གི་ཕྲག་པར་དྲངས་པའི་སེང་ལྡེང་མེ་ཏོག་དེ་མི་རྣམས་ལ་
མཐོང་བར་བྱས། ཁ་ལའང་མེ་ཏོག་རྐང་གཅིག་བཟུང་སྟེ་རྐེད་པ་ལྡེམ་བཞིན་མདུན་དུ་
བགྲོད་པའི་གོམ་འགྲོས་དེ་ནི་ཁོར་རྡོ་ཝའི་རྟ་གསོ་ར་བའི་རྟེའུ་ཞིག་དང་ཤིན་ཏུ་མཚུངས།
ངའི་ཕ་ཡུལ་དུ་འདི་ལྟ་བུའི་བུ་མོ་ཞིག་མཐོང་ཚེ་རང་གི་ལུས་ལ་རྒྱ་གྲམ་གྱི་རི་མོ་ཞིག་
དབང་མེད་དུ་འབྲི་བར་བྱེད་མོད། འོན་ཀྱང་སི་ཝིལ་ལཱ་རུ་མོའི་སྒེག་ཉམས་ལ་ཀུན་གྱིས་
བསྟོད་ར་བྱེད་པ་ཡིན་ལ། མོས་ཀྱང་ངོ་བསྟོད་ཀྱི་གཏམ་རེ་རེ་ལ་དེར་འཚམ་གྱི་ལན་ལྡོན་
པ་ཡིན། མོས་ལག་པ་དཔྱི་སྒང་དུ་བཙུགས་ཏེ་ཁེངས་ཉམས་ཅན་གྱི་ཏྟི་ཕུ་སིའི་མི་རྣམས་
ཀྱི་སྟངས་ཀ་མངོན་འདུག དང་ཐོག་ང་རང་མོའི་ཚུགས་ཀ་དེར་དགའ་སྣང་ཅི་ཡང་མེད་
པས་མགོ་བོ་བསྒུར་ཏེ་སླར་ཡང་རང་གི་ལས་ཀ་གཉེར། འོན་ཀྱང་། བུད་མེད་དང་བྱི་ལ་
ཚང་མ་གཅིག་པ་རེད། དེ་རྣམས་ཇི་ལྟར་བོས་ན་དེ་ལྟར་རིང་དུ་གྱེས་པ་དང་ཇི་ལྟར་སྣང་
མེད་དུ་བསྐྱུར་ན་དེ་ལྟར་ཚུར་བཏུད་པ་ཞིག་རེད་དེ། མོའང་དེ་ལས་མ་འདས་པར་ངའི་
མདུན་ཐད་དུ་བསྡད་དེ་ང་ལ་སྐད་ཆ་ལབ་སོང་། “ཇོ་ཇོ།” མོས་ཨན་ད་ལུའུ་སི་ཡ་ཡི་
གོམས་སྲོལ་ལྟར་ང་ལ “ཁྱེད་ཀྱི་ཟངས་ཐག་དེ་ངའི་དངུལ་སྒམ་གྱི་ལྡེ་མིག་འདོགས་བྱེད་
དུ་བྱིན་ན་ཆོག་གམ” ཞེས་དྲིས་བྱུང་།
“འདི་ནི་ངའི་རྫོང་ཐུར་འདོགས་བྱེད་ཡིན།” ངས་དེ་སྐད་ལན་བཏབ།
“ཁྱེད་ཀྱི་རྫོང་ཐུར་ཟེར་བ་ཡིན་ནམ།” མོས་གད་མོ་དགོད་ཞོར་དུ་འདི་སྐད་སྨྲས།
“འོ། སྐུ་ཞབས་ཀྱིས་ཁབ་དང་ལྕགས་ཐུར་སོགས་ཀྱིས་མེ་ཏོག་གཙགས་འདོད་པ་ཡིན་
ནམ།” དེར་ཡོད་ཀྱི་མི་ཚང་མས་ཧབ་ཆ་བརྒྱབ་པ་ན་ངའི་ངོ་གདོང་དམར་པོ་དམར་
རྐྱང་དུ་ཆགས་ཤིང་སྐད་ཆ་ཅི་ཞིག་བཤད་དགོས་པའང་མི་ཤེས། “རེད་ཡ། ངའི་དགའ་
ལོ།” མོས་མུ་མཐུད་དུ་འདི་ལྟར་བཤད། “ངའི་མགོ་རས་ཀྱི་མཐའ་རུ་མེ་ཏོག་ཅིག་གཙག་
རོགས། ངའི་སྙིང་ཉེ་བའི་གཙགས་དྲུབ་མཁན་ལགས།” མོས་སྐད་ཆ་བཤད་ཞོར་དུ་སེང་
ལྡེང་མེ་ཏོག་དེ་བླངས་ནས་གོང་མཛུབ་ཀྱིས་ཚུར་འཕངས་པ་ན་ཏག་ཏག་ངའི་མིག་གཉིས་
ཀྱི་དཀྱིལ་ཏེ་གདོང་ཁུག་ཏུ་ཁེལ་བྱུང་། སྐུ་ཞབས་ལགས། དེ་ནི་མདེའུ་ཞིག་འཕངས་པ་
དང་གཅིག་མཚུངས་རེད། ང་གཞའ་འདོད་ཀྱང་གཞའ་ཐབས་མི་འདུག་པར་དེ་རུ་ཤིང་
སྡོང་ལྟར་འགྱིང་སྟེ་ལུས་པ་དང་། ཅི་བྱུང་གང་བྱུང་ཡང་མ་ཤེས་པར་མོ་རང་བཟོ་གྲྭའི་ནང་
དུ་སོང་ཚར་བ་ན་ད་གཟོད་མེ་ཏོག་དེ་རང་གི་བརླ་བར་དུ་ལྷུང་འདུག་པ་ཚོར། ངས་སྤུན་
ཟླ་ཚོས་མཉམ་འཇོག་བྱས་མེད་པའི་སྐབས་དང་བསྟུན་ནས་མེ་ཏོག་དེ་ལག་ཏུ་བླངས་རྗེས་
ནོར་བུ་ཞིག་རྙེད་པ་ལྟར་སྟོད་གོས་ཀྱི་ཁུག་མར་བཅུག་པ་ཡིན་ལ་དེ་ནི་ངའི་བླུན་རྟགས་
ཐོག་མ་དེའོ།།
ཆུ་ཚོད་གཉིས་གསུམ་ཙམ་འགོར་ནའང་། ངས་ད་དུང་དོན་དེ་ལ་བསམ་བློ་གཏོང་
བཞིན་ཡོད། ངོ་གདོང་སྐྱ་བོར་གྱུར་པའི་སྒོ་སྲུང་ཞིག་གློ་བུར་དུ་དབུགས་ཧལ་ཧལ་ངང་
ཉེན་སྲུང་ཁང་དུ་སླེབས་བྱུང་། ཁོས་ང་ཚོར “སི་གྷར་ཐ་མག་གཅུད་སའི་ཚོམས་ཆེན་དུ་
བུད་མེད་ཅིག་གཞན་གྱིས་བསད་སོང་བས་ཉེན་སྲུང་མི་སྣ་མངགས་དགོས་འདུག” ཅེས་
ཡར་ཞུ་བྱས་པ་ན། བརྒྱ་དཔོན་གྱིས་ང་ལ་སྤུན་ཟླ་གཉིས་ཁྲིད་དེ་སོང་ཟེར། ངས་དེ་གཉིས་
ཁྲིད་དེ་ཐོག་ཁང་དུ་སོང་བ་ན། སྐུ་ཞབས་ལགས། ཁྱེད་ཀྱིས་ཨེ་ཤེས། ང་རང་ཚོམས་ཆེན་དུ
སླེབས་མ་ཐག་ངའི་མིག་ལམ་དུ་ཐོག་མར་སྣང་ཡོང་བ་ནི་སྟོད་ཐུང་མ་གཏོགས་གྱོན་མེད་
པའམ་ཡང་ན་ཧ་ལམ་སྟོད་ཐུང་མ་གཏོགས་གྱོན་མེད་པའི་བུད་མེད་སུམ་བརྒྱ་ལྷག་ཡིན་
ལ། ཅ་ཅོ་དང་འ་འུར་སྒྲོག་ཅིང་འདི་དང་གན་ཞེས་ཟང་ཟིང་གི་སྒྲ་ལ་འཇགས་ཐབས་མེད་
པས་གནམ་ལྕགས་ཐོག་གི་སྒྲ་ཡིན་ཡང་ཚོར་མི་སྲིད། བུད་མེད་ཅིག་ཐང་ན་གན་རྐྱལ་དུ་
འགྱེལ་འདུག་ཅིང་ལུས་ཡོངས་སུ་ཁྲག་གིས་སྦགས་པ་དང་། གདོང་ལ་གྲི་ཡིས་རྒྱ་གྲམ་ཞིག་
བཀོད་འདུག་པའང་ཡུན་རིང་འགོར་མེད། མི་ཚོགས་ཀྱི་ཁྲོད་དུ་བསམ་པ་བཟང་ཤོས་ཀྱི་
བཟོ་མོ་འགའ་མྱུར་སྐྱོབ་ཀྱི་ལས་ལ་བྲེལ་ཞིང་། རྨས་མ་དེའི་མདུན་ཕྱོགས་སུ་བུད་མེད་ལྔ་
དྲུག་ཙམ་གྱིས་ཁཱར་མེན་བཟུང་འདུག་པ་མཐོང་བྱུང་། རྨས་ཟིན་པའི་བུད་མེད་དེས“ཆོས་
དཔོན་གདན་ཞུ་བྱེད་རོགས། ངས་མཐོལ་བཤགས་བྱ་དགོས། ང་འཆི་རྒྱུ་རེད” ཅེས་འོ་དོད་
འབྱིན་བཞིན་ཡོད་པ་དང་། ཁཱར་མེན་གྱིས་ཁ་ཅི་ཡང་མི་གྲག་པར་ཨམ་གཙིགས་བསྡམས་
ནས་འདུག “དོན་དག་ཇི་ལྟར་བྱུང་བ་རེད།" ངས་དེ་སྐད་དྲིས་པ་ན། བཟོ་མོ་རྣམས་
ཀྱིས་ཁ་མང་ལྕེ་མང་གིས་མཉམ་དུ་ང་ལ་གནས་ཚུལ་བརྗོད་པས་ངས་དཀའ་ལས་མྱངས་
མྱངས་མཐར་ད་གཟོད་དོན་དག་གི་བརྒྱུད་རིམ་རྟོགས་སོང་། ཕལ་ཆེར་རྨས་ཟིན་པའི་བུད་
མེད་དེས་རང་གི་དངུལ་ཁུག་ཏུ་འྀ་རི་ཡ་ནའི་ཁྲོམ'གྱི་བོང་བུ་ཞིག་ཡིན་ཡང་ཉོ་ཐུབ་པའི་
དངུལ་འདང་ཚད་ཅིག་ཡོད་ཅེས་ལབ་བརྒྱབ་པ་ན། “ཅི་ཟེར།” བཤད་དགའ་ཆེ་བའི་
ཁཱར་མེན་གྱིས་འདི་ལྟར་བཤད། “ཁྱོད་ལ་ཕྱགས་མ་ཞིག་ཡོད་པ་དེས་ཀྱང་མི་ཆོག་གམ།”
དེ་ནས་ཕ་རོལ་པོས་སྐད་ཆ་འདི་ནི་མི་སེམས་ལ་ཟུག་པའི་བརྙས་སྨོད་ཀྱི་གཏམ་དུ་ངེས་
བཟུང་བའམ་ཡང་ན་ཕྱགས་མར་རྣམ་རྟོག་ཟོས་པ་ཡིན་ཡང་སྲིད་དེ། མོ་ན་རེ། རང་ཉིད་
ཀྱིས་ཕྱགས་མའི་སྐོར་ནས་ཅི་ཡང་མི་ཤེས་ཏེ་གཅིག་ན་བྷོ་ཧེ་མི་ཡ་པ་ཞིག་མིན་ལ། གཉིས་
ན་སཱ་ཏན་གྱི་བུ་སྐལ་མ་བྱེད་པའི་བསོད་ནམས་ཀྱང་མེད། མ་འོངས་པའི་སྲས་མོ་ཁཱར་མེན་
དང་ཡང་མི་འདྲ་སྟེ། གྲོང་ཁྱེར་སྲིད་འཛིན་དཔོན་དང་ལྷན་དུ་སྤྲོ་འཆམ་དུ་ཆས་ཤིང་རྒྱབ་
ཏུ་སྦྲང་བུ་དཀྲོགས་མཁན་གྱི་གཡོག་པོ་གཉིས་ཁྲིད་དེ་འགྲོ་སྐབས་མོས་ད་གཟོད་རང་གི་
བོང་བུ”དེ་ག་འདྲ་ཞིག་ཡིན་པ་ཤེས་ཡོང་། “དེས་ན་ཡག་པོ་འདུག” ཁཱར་མེན་ན་རེ།
“ངས་ཁྱོད་ཀྱི་འགྲམ་པར་སྦྲང་བུས་ཆུ་འཐུང་སའི་ཤུར་མོ་འགའ་གཏོད་པ་དང་། ད་དུང་
དེ་ཉིད་ཤོ་རིས་སུ་འབྲི་བར་བྱ།” མོས་དེ་ལྟར་ཁ་དན་ཚིག་ལ་གནས་པར་བྱས་ཏེ་སི་གྷར་
ཐ་མག་གཙབ་བྱེད་ཀྱི་རྣོ་གྲིས་ཕ་རོལ་པོའི་གདོང་ལ་རྒྱ་གྲམ་གསེག་མ་ཞིག་བྲིས་པ་རེད།
དོན་དག་གི་རྩད་ཆོད་པ་ན་ངས་ཁཱར་མེན་གྱི་དཔུང་བ་ནས་བཟུང་སྟེ་གུས་ལུགས་དང་
བཅས་མོ་ལ་འདི་སྐད་བཤད། “སྲས་མོ། ཁྱེད་རང་ང་དང་མཉམ་དུ་འགྲོ་དགོས་འདུག”
མོས་ང་རང་ངོ་ཤེས་པ་ལྟར་ལྟ་ཙམ་བྱས་རྗེས་ཞི་དུལ་གྱི་ངང་ནས “འགྲོ། ངའི་མགོ་རས་
གང་དུ་འདུག” ཅེས་སྨྲས་ཤིང་། མགོ་རས་གཅུད་དེ་མིག་གཉིས་མ་གཏོགས་མི་མཐོང་
བར་བྱས་རྗེས་གཡང་མོ་ལུག་བཞིན་གཡུང་མོར་གྱུར་ཏེ་ངའི་སྤུན་ཟླ་གཉིས་ཀའི་རྗེས་སུ་
འབྲངས་རྐྱང་བྱས། ཉེན་སྲུང་ཁང་དུ་འབྱོར་རྗེས། བརྒྱ་དཔོན་གྱིས་གནས་ཚུལ་ཚབས་
ཆེན་ཡིན་པས་མོ་རང་བཙོན་ཁང་དུ་འཇུག་དགོས་ཟེར་ཞིང་ང་ལ་ལྟ་སྐྱེལ་བྱེད་དུ་བཅུག
ངས་ཧྲག་དམག་གཉིས་ལ་མོའི་གཡས་གཡོན་ནས་འཁྲིད་པར་བཅུག་ཅིང་རང་ཉིད་
ཀྱིས་རུ་དཔོན་རྣམས་ཀྱིས་ཉེན་ཅན་ལྟ་སྐྱེལ་བྱེད་པའི་ལུགས་སྲོལ་ལྟར་རྒྱབ་ནས་དེད་དེ་
མཁར་གྲོང་གི་ཕྱོགས་སུ་བསྐྱོད། བྷོ་ཧེ་མི་ཡའི་བུ་མོ་དེས་དང་ཐོག་ཁ་མི་གྲག་མོད། སྦྲུལ་
སྲང ——སྲང་ལམ་འདི་ཁྱེད་ཀྱིས་ཤེས་སྲིད་དེ། འཁྱ་གེ་འཁྱོག་གེར་མིང་དོན་དང་
མཚུངས་པ་ཞིག་ཡིན —དུ་སླེབས་པ་ན། མོས་བསམ་གཟས་ཏེ་མགོ་རས་ཕྲག་སྟེང་ལ་
ལྷུང་བར་བཅུག་ནས་མོའི་ཡིད་འོང་གི་ཞལ་རས་དེ་ང་ལ་བསྟན་པ་དང་ཆབས་ཅིག་ཁ་
ཚུར་འཁོར་ཏེ་ན་རེ། “རུ་གཙོ། ཁྱོད་ཀྱིས་ང་གང་དུ་འཁྲིད་པ་ཡིན།”
“བཙོན་ཁང་དུ་འཁྲིད་པ་ཡིན། ཉམ་ང་བའི་གཞོན་ནུ་མ་ལགས།” ངས་གང་ནུས་
ཀྱིས་ངག་འཇམ་པོའི་སྒོ་ནས་ལན་བཏབ་པ་ཡིན་ལ། ངས་བསམ་ན་དམག་མི་སེམས་
བཟང་ཞིག་ཡིན་ཚེ་བུད་མེད་བཙོན་མར་ལྷག་པར་དུ་འདི་ལྟར་བྱེད་འོས་པ་ཞིག་རེད།
“ཀྱེ་ཧུད། དེ་ལྟར་ན་ང་རང་ཅི་ཞིག་ཏུ་འགྱུར་ངེས། རུ་གཙོ་ཆེན་མོ། སྙིང་རྗེ་ཞིག་
སྒོམས་དང་། ཁྱེད་རང་འདི་འདྲའི་ལོ་ན་གཞོན་ཞིང་ངང་རྒྱུད་འཇམ་པ ………” དེ་ནས་
མོས་སྐད་གདངས་ཇེ་དམའ་རུ་བཏང་སྟེ་འདི་ལྟར་སྨྲས། “ང་རང་འབྲོ་རུ་ཆུགས་དང་།
ངས་ཁྱོད་ལ་བྷར་ལཱ་ཆི་ཞིག་སྟེར། བུད་མེད་ཐམས་ཅད་ཁྱོད་ལ་དགའ་བར་འགྱུར་ངེས།”
སྐུ་ཞབས་ལགས། “བྷར་ལཱ་ཆི” ཞེས་པ་ནི་རྡོ་ཁབ་ལེན་ལ་གོ་དགོས་ཏེ་བྷོ་ཧེ་མི་ཡ་
པའི་བཤད་སྲོལ་ལྟར་ན། དེ་ཉིད་སྤྱོད་ཤེས་ཚེ་རྫུ་འཕྲུལ་སྣ་ཚོགས་སྟོན་ཐུབ་པ་དང་དེའི་
རྡུལ་བསྲེས་པའི་རྒུན་ཆང་དཀར་པོ་བུད་མེད་རྣམས་ལ་དྲངས་ཚེ་ཅི་བཤད་དང་དུ་ལེན་པ་
ཡིན་ཟེར། ངས་ཧ་ཅང་གཟབ་ནན་ངང་མོ་ལ་འདི་སྐད་ལན་བཏབ། “ང་ཚོས་ཉོག་གཏམ་
མང་པོ་བཤད་མི་རུང་། ཁྱོད་རང་བཙོན་ཁང་དུ་འགྲོ་དགོས། འདི་ནི་གོང་རིམ་གྱི་བཀའ་
ཡིན་པས་བཟློག་ཐབས་ཅི་ཡང་མེད།”
ང་ཚོ་བྷ་སྀ་ལྀའི་མིས་སྐད་ཆ་བཤད་དུས་ཡུལ་སྐད་ཀྱི་ཤས་ཆེ་བས་ཐོས་མ་ཐབ་ཐག་སི་
ཕེན་པ་ཞིག་མིན་པ་རྟོགས་ཡོང་། འོན་ཀྱང་དེ་ལས་ལྡོག་སྟེ་སི་ཕེན་པའི་ཁྲོད་དུ “བྷ་ཡེ་
རྗོ་ཎ ཟེར་ཤེས་མཁན་ཡང་གཅིག་ཀྱང་མེད། དེ་བས་ཁཱར་མེན་གྱིས་ང་རང་ཞིང་ཆེན་
གཞན་གྱི་མི་ཞིག་ཡིན་པ་དེ་འཕྲལ་དུ་རྟོགས་སོང་། སྐུ་ཞབས་ཀྱིས་ཤེས་སྲིད། བྷོ་ཧེ་མི་ཡ་
པར་རང་གི་རྒྱལ་ཁབ་ཅིག་མེད་པར་ཡུལ་ཕྱོགས་ཐམས་ཅད་རང་ཡུལ་དུ་བྱས་པས་སྐད་
རིགས་སྣ་ཚོགས་ཤེས། ཕལ་ཆེ་བ་ཕོར་ཐིའུ་ཀལ་དང་ཧྥ་རན་སི། སི་ཕེན་གྱི་ཞིང་ཆེན་
གཞན་དང་ཁཱ་ཐེ་ལོ་ཎི་ཡ(Catalonia)སོགས་སུ་བཅའ་སྡོད་བྱས་ཡོད་ལ། ཁོ་ཚོས་ཐ་ན་
མཱོར་པ་དང་དབྱིན་ཇི་པ་ལའང་གོ་བརྡ་འཕྲོད་ཐུབ། ཁཱར་མེན་གྱིས་བྷ་སྀ་ལྀའི་སྐད་ཡག་པོ་
བཤད་ཤེས་འདུག “ལ་གུ་ཎ། ཨེ་ནེ། པི་ཧོད་ས་རེ་ཎ། སྙིང་གི་མཚེ་ཡ།” གློ་བུར་དུ་མོ་
ན་རེ། “འུ་གཉིས་ཕ་ཡུལ་གཅིག་པ་ཡིན་ནམ།”
སྐུ་ཞབས་ལགས། ང་ཚོའི་ཕ་སྐད་ནི་ཤིན་ཏུ་སྙན་པོ་ཡོད། གཞན་ཡུལ་འགྲིམ་དུས་
ཕ་ཡུལ་གྱི་སྐད་ཐོས་མ་ཐག་རང་དབང་མེད་པར་དངངས་འདར་བྱེད་དགོས་པ་ཞིག་རེད།
“ངའི་རེ་བ་ནི།” ཇག་པ་དེའི་སྐད་གདངས་ཇེ་དམའ་རུ་གྱུར་ཏེ་འདི་ལྟར་བཤད། “ཞིང་
ཆེན་གཞན་པའི་ཆོས་དཔོན་ཞིག་གི་མདུན་དུ་མཐོལ་བཤགས་བྱེད་ན་འདོད།"
ཡུད་ཙམ་ལ་ཁ་རོག་གེར་ལུས་རྗེས་ཁོས་ཡང་བསྐྱར་སྨྲས་པ།
“ང་རང་ཨེ་ལི་ཟོན་ཏོ་ནས་ཡོང་བ་ཡིན།” རང་གི་ཕ་ཡུལ་གྱི་སྐད་ཐོས་མ་ཐག་ངའི་
སེམས་སུ་སྤྲོ་བས་བརྟས་ཏེ་བྷ་སྀ་ལྀའི་སྐད་ཀྱིས་དེ་སྐད་ལན་བཏབ།
“ངའི་ཕ་ཡུལ་ནི་ཨེད་ཆ་ལཱར(Etchalar)"0ཡིན།” (ཡུལ་དེ་ནི་ངའི་ཕ་ཡུལ་དང་
ཆུ་ཚོད་བཞིའི་ལམ་ཐག་ལས་མེད) མོ་ན་རེ། “བྷོ་ཧེ་མི་ཡ་པས་མགོ་བསྐོར་ཏེ་སེ་ཝིལ་
ལཱར་ཁྲིད་ཡོང་བ་རེད། ངས་དུ་ཐ་བཟོ་གྲྭར་ལས་ཀ་ལས་བཞིན་ཡོད། ལམ་དངུལ་འདང་
ཚད་ཅིག་ལོངས་རྗེས་ཕྱིར་ནྀ་ཝར་དུ་ཨ་མའི་གམ་ལ་འགྲོ་དགོས། ངའི་ཨ་མས་ང་ཁོ་
ནར་བརྟེན་ཏེ་འཚོ་བ་སྐྱེལ་བ་ཡིན་ཞིང་། ངེད་གཉིས་ལ་ཆང་བསྙལ་བྱེད་ཀྱི་ཀུ་ཤུའི་
སྡོང་བོ་ཉི་ཤུ་བཙུགས་པའི་བྷེ་རད་ཁྱེ”ཞིག་མ་གཏོགས་ཅི་ཡང་མེད། ཨེ། གལ་ཏེ་ང་རང་
ཕ་ཡུལ་ལ་ལོག་སྟེ་ཁ་བའི་གཡོགས་པའི་རི་འདབས་སུ་སྡོད་རྒྱུ་བྱུང་ན་ཅི་མ་རུང་། ད་ཅི་
མོ་རང་ཚོས་ང་ལ་བསྡིགས་པ་རེད། ང་རང་ཡུལ་འདིའི་མི་མིན་པས་ཁྲམ་པ་རྣམས་དང་
ཚ་ལུ་མ་རུལ་པོ་འཚོང་མཁན་དག་ལ་མཐུན་ཐབས་མེད། གདོན་མོ་དེ་ཚོས་མཉམ་རུབ་
ཀྱིས་ང་ལ་བརྙས་བཅོས་བྱས་པ་རེད། དེའི་རྒྱུ་མཚན་ནི་ངས་མོ་རང་ཚོར་ཡུལ་སེ་ཝིལ་
ལཱའི་ཡ་ལྀ ཡོངས་ཀྱིས་ལག་ཏུ་རལ་གྲི་ཐོགས་ཏེ་ཡོང་ནའང་ངའི་ཕ་ཡུལ་གྱི་ཞྭ་མོ་སྔོན་
པོ་གྱོན་ཞིང་ལག་ཏུ་ལྕགས་དབྱུག་ཐོགས་པའི་སྐྱེས་པ་གཞུང་དྲང་ཚོའི་དོ་ཟླར་མི་ཡོང་
ཞེས་བཤད་པས་རེད། ཨ་རོག་སྤུན་ཟླ། ཁྱོད་ཀྱིས་རང་གི་ཡུལ་གྲོགས་ལ་རོགས་རམ་མི་
བྱའམ།”
མོས་རྫུན་ལབ་པ་རེད། སྐུ་ཞབས་ལགས། མོས་རྟག་པར་རྫུན་ལབ་པ་རེད། བུད་མེད་
འདིས་མི་ཚེ་གང་བོར་བདེན་གཏམ་ཚིག་གཅིག་ཀྱང་ལབ་ཡོད་མེད་བཤད་དཀའ། འོན་ཏེ་
མོས་ཅི་ཞིག་བཤད་ཀྱང་ང་རང་ཡིད་ཆེས་པར་འགྱུར། དེ་ལ་ཐབས་ཤེས་ཅི་ཡང་མི་འདུག
མོས་བཤད་པའི་བྷར་སྀ་ལྀའི་སྐད་ལ་སྐྱོན་ཡོད་ནའང་ངས་མོ་རང་ནྀ་ཝར་གྱི་མི་ཞིག་ཡིན་
པར་ཡིད་ཆེས་བྱས། འོན་ཀྱང་མོའི་མིག་ཟུང་དང་མཆུ་སྒྲོས། ཤ་མདངས་བཅས་ཀྱིས་ཀྱང་
མོ་རང་བྷོ་ཧེ་མི་ཡ་པ་ཞིག་ཡིན་པར་བདེན་དཔང་བྱས་འདུག སྐབས་དེར་ངའི་མགོ་
འཐོམས་ཏེ་ཕྱོགས་གང་ལའང་བསམ་བློ་མ་བཏང་། ངའི་སེམས་སུ་ད་དུང་གལ་སྲིད་སི་
ཕེན་པ་ཞིག་གིས་ངའི་ཕ་ཡུལ་ལ་ངན་སྨོད་བྱས་ཚེ། རང་ཉིད་ཀྱིས་ཀྱང་མོས་ལས་གྲོགས་
ལ་བྱས་པ་ལྟར་གང་དེའི་གདོང་ལ་གདོང་རྟགས་རྒྱག་དགོས་སྙམ། གང་ལྟར་སྐབས་དེར་ང་
རང་ཆང་གིས་བཟི་བ་དང་འདྲ་བར་ཉོག་གཏམ་ལབ་སྟེ་བླུན་རྟགས་སྟོན་ལ་ཉེ།
‘ངའི་ཡུལ་གྲོགས་བཟང་པོ། ངས་ཁྱོད་ལ་འཕུད་རྒྱག་ཅིག་བྱས་ཚེ་ཁྱོད་རང་འགྱེལ་
བར་གྱིས།” མོས་བྷ་སྀ་ལྀའི་སྐད་ཀྱིས་སླར་ཡང་འདི་ལྟར་བཤད། “ཁ་སི་ཏི་ལེན་གྱི་
དམག་མི་འདི་གཉིས་ཀྱིས་ང་འགོག་མི་ཐུབ།
དཀོན་མཆོག་མཁྱེན། ངས་གོང་རིམ་གྱི་བཀའ་ཐམས་ཅད་རྒྱབ་ཏུ་གཡུག་པར་མ་ཟད།
ད་དུང་མོ་ལ “ངའི་ཡུལ་གྲོགས་བུ་མོ་ལགས། དེས་ན་ཁྱོད་ཀྱིས་ཚོད་ལྟ་ཞིག་བྱོས་དང་།
གཞི་བདག་གིས་ཁྱོད་ལ་མགོན་སྐྱབས་བྱེད་པར་སྨོན” ཞེས་སྨྲས། སྐབས་དེར་ངེད་ཅག་
སེ་ཝིལ་ལཱའི་ཀྱག་ཀྱོག་གི་སྲང་ལམ་དོག་པོ་ཞིག་ཏུ་འགྲོ་བཞིན་ཡོད། གློ་བུར་དུ། ཁཱར་མེན་
ཕྱིར་འཁོར་ཏེ་ངའི་བྲང་གཞུང་ལ་ཁུ་ཚུར་གྱིས་ཐེངས་གཅིག་གཞུས་པ་ན་ངས་ཀྱང་བསམ་
གཟས་ཏེ་གན་རྐྱལ་དུ་འགྱེལ་བར་བྱས། མོ་རང་ལྡེམ་མྱུར་འཁྱུག་པོའི་ངང་ངའི་ལུས་སྟེང་
ནས་ཕར་ལྡིང་སྟེ་བྲོས་སོང་ལ་ང་ཚོའི་མཐོང་ལམ་དུ་མོའི་རྐང་བ་གཉིས་ལས་ཅི་ཡང་མ་
སྣང ………ཀུན་གྱིས་བཤད་ན་བྷ་སྀ་ལྀའི་མི་རྣམས་ཀྱི་རྐང་བ་ཤིན་ཏུ་མྱུར་ཟེར …………མོའི་
རྐང་བ་ནི་སུ་ལས་ཀྱང་མི་དལ་བ་མ་ཟད་མགྱོགས་ཀྱང་མགྱོགས་ལ་མཛེས་ཀྱང་མཛེས། ང་
དེ་འཕྲལ་དུ་ཡར་ལངས་ཏེ་ལག་གི་མེ་མདའ་ཐད་དུ་འཆང་བ་ན། སྲང་ལམ་འཕྲེད་ཀྱིས་
བཀག་སྟེ་སྤུན་ཟླ་གཉིས་ཀས་བདའ་འདོད་ཀྱང་ཡུན་ཐུང་ཙམ་ལ་བགྲོད་ཐབས་མེད། དེ་
ནས་ང་སྔོན་དུ་བརྒྱུགས་ཤིང་ཁོ་གཉིས་རྗེས་སུ་ཡོང་གིན་འདུག ངེད་ཅག་གིས་གཟེར་
མ་ཅན་གྱི་འཇུར་རྟ་གྱོན་ཞིང་སྐེད་པར་གྲི་རིང་བཏགས་པ་དང་། ལག་ཏུ་མེ་མདའ་བཟུང་
ཡོད་པས་མོའི་རྗེས་ཆོད་པ་ནི་སྟོང་བསམ་ལས་མ་འདས། ངས་ཁྱེད་ལ་སྐད་ཆ་འདི་རྣམས་
བཤད་པའི་དུས་ཡུན་འདི་ཙམ་ལ་མོ་རང་སྔ་མོ་ནས་མི་སྣང་བར་གྱུར་ཟིན་ལ། ད་དུང་སྲང་
ལམ་གྱི་བུ་མོ་རྣམས་མོའི་རྒྱབ་རྩ་ནས་ལངས་ཏེ་ངེད་ཅག་ལ་འཕྱ་སྨོད་བྱས་ཤིང་ལམ་ལོག་
བསྟན། ངེད་ཅག་གིས་ཡང་སྐོར་བསྐྱར་སྐོར་འགའ་བྱས་རྗེས་བཙོན་ཁང་གི་འབྱོར་ཡིག་
མ་ལོན་པར་ཕྱིར་ཉེན་སྲུང་ཁང་དུ་མི་ལོག་ཀ་མེད་བྱུང་།
ངའི་ལག་རོགས་ཀྱིས་ཁྲིམས་ཆད་ཕོག་པར་སྐྲག་སྟེ་ཁཱར་མེན་དང་ངེད་གཉིས་ཀྱིས་
བྷ་སྀ་ལྀའི་སྐད་ཀྱིས་ལབ་གླེང་བྱས་སོང་ཞེས་སྨྲས། དྲང་མོར་བཤད་ན་བུད་མེད་ཉམ་ཆུང་
ཞིག་གི་ཁུ་ཚུར་གཅིག་གིས་སྐྱེས་པ་སྟོབས་ལྡན་ཞིག་བསྒྱེལ་བར་ནུས་པ་ནི་ཧ་ལམ་གནས་
ལུགས་དང་མི་མཐུན་ཏེ། འདི་ཐམས་ཅད་དོགས་གཞི་རེད། ཡང་ན་མངོན་གསལ་རེད་ཅེ་
ནའང་མི་ཆོག་པ་མེད་ཕྱིན་བཅུ་དཔོན་གྱི་གོ་ཐོབ་བླངས་ཤིང་ཉེན་སྲུང་པའི་ལས་གནས་
ནས་ཕུད་པར་མ་ཟད་ཟླ་གཅིག་ལ་བཙོན་དུ་འདུག་དགོས་བྱུང་། འདི་ནི་ང་རང་དམག་ལ་
ཞུགས་པའི་ཁྲིམས་ཆད་ཐོག་མ་དེ་ཡིན་ལ། མ་གཞི་ཐོབ་འོས་པའི་བརྒྱ་དཔོན་གྱི་གོ་གནས་
དེར་ཡང་བདེ་མོ་འཇོག་དགོས་བྱུང༌།
བཙོན་དུ་བསྡད་པའི་ཉིན་ཐོག་མ་དག་ལ་ཤིན་ཏུ་སྐྱོ་སྣང་སྐྱེས་བྱུང་། དང་ཐོག་དམག་
ལ་ཞུགས་དུས་མ་འོངས་པར་མ་མཐའ་ཡང་དམག་དཔོན་ཞིག་ཏུ་འགྱུར་དགོས་སྙམ་ཡོད།
ངའི་ཡུལ་གྲོགས་ལུང་དགའ(Longa)དང་མི་ཎ( Mina)གཉིས་སྔ་མོ་ནས་དམག་སྤྱི་རུ་
གྱུར་ཟིན་ལ། དེ་བཞིན་དུ་ཁྲ་ཕཱ-ལང་རྒ་ར(Chapa langarra)ཡང་མདའ་དཔོན་ཞིག་ཏུ་
གྱུར་འདུག ཁོའི་ཕུ་བོ་ང་དང་འདྲ་བར་དབུལ་པོ་ཞིག་ཡིན་ལ་ངེད་གཉིས་ཀྱིས་མཉམ་དུ་
ཐེངས་ཉི་ཤུ་ཙམ་ལ་དྲ་འཕེན་སྤོ་ལོ་བརྒྱབ་མྱོང་། སྐབས་དེར་ངས་རང་གིས་རང་ལ་འདི་
སྐད་སྡུག་ཡུས་བཏོན་པ་ཡིན་ཏེ། “ཁྱོད་ཀྱིས་ཆད་པ་མ་ཉོས་པའི་གོང་གི་འབད་པ་ཐམས་
ཅད་སྟོང་ཟད་དུ་གྱུར་སོང་། ད་ལྟ་ཁྱོད་ཀྱི་ཡིག་ཚགས་སུ་ནག་ཐིག་ཅིག་བཀོད་ཟིན་པས་
རང་ཉིད་ཀྱི་གྲུབ་འབྲས་སླར་གསོ་བྱེད་དགོས་ན་ངེས་པར་དུ་དང་ཐོག་དམག་མི་གསར་
པ་ཡིན་སྐབས་ཀྱི་ལྡབ་བཅུ་ཡི་འབད་པར་བརྟེན་དགོས།” ཅིའི་ཕྱིར་ཆད་པ་འདི་འཁུར་
དགོས་སམ། རང་ཉིད་ལ་མགོ་སྐོར་གཏོང་མཁན་གྱི་བྷོ་ཧེ་མི་ཡའི་འཆལ་མོ་ཞིག་གི་ཕྱིར་དུ
ཡིན་ནམ། ད་ལྟའི་སྐབས་འདིར་མོས་གྲོང་ཁྱེར་གྱི་གནས་གང་ཞིག་ཏུ་རྐུ་བྱེད་པ་ཡིན་ནམ།
འོན་ཀྱང་ངས་རང་དབང་མེད་པར་མོ་རང་དྲན་འོངས། སྐུ་ཞབས་ལགས། ཁྱེད་རང་ཡིད་
ཆེས་སམ། མོ་རང་འབྲོ་ཁར་ངས་གསལ་པོར་མཐོང་བའི་རྐང་འབོབ་ཡུ་རིང་རལ་བོ་དེ་
རྟག་ཏུ་ངའི་མིག་ལམ་དུ་སྣང་ཡོང་། ངས་བཙོན་ཁང་གི་ལྕགས་ཁྲ་ལས་ཕྱི་རོལ་ཏུ་བལྟས་
པ་ན་སྲང་ལམ་དུ་བགྲོད་པའི་བུད་མེད་དག་ལས་འདྲེ་མོ་དེའི་མོ་སྒོ་ལ་འགྲན་པ་གཅིག་
ཀྱང་མི་འདུག ངས་མོས་ང་ལ་གཡུགས་པའི་སེང་ལྡང་མེ་ཏོག་དེར་རང་དབང་མེད་པར་
སྣོམ་དགོས་བྱུང་། མེ་ཏོག་སྔ་མོ་ནས་སྐམ་ཟིན་ནའང་དྲི་བསུང་ད་དུང་ཡལ་མི་འདུག…………
གལ་ཏེ་འཇིག་རྟེན་འདིར་ལྷ་འདྲེས་བདག་ཏུ་བྱས་པའི་ངན་སྔགས་མཁན་ཞིག་ཡོད་སྲིད་
ཚེ་མོ་ནི་དེའི་གྲས་ཤིག་ཡིན་ངེས་སོ། །
ཉིན་ཞིག་བཙོན་སྲུང་པ་ནང་དུ་སླེབས་བྱུང་། ང་ལ་ཨལ་ཁ་ལཱ ཡི་བག་ལེབ་ཅིག་
བྱིན་ཏེ་ན་རེ། “འདི། ཁྱོད་ཀྱི་མ་སྤུན་སྲིང་མོས་ཁྱེར་ཡོང་བ་རེད།” ངས་གོ་རེ་ཚུར་ལེན་
སྐབས་མཚར་སྣང་ཞིག་དབང་མེད་དུ་སྐྱེས་བྱུང་སྟེ་སེ་ཝིལ་ལཱ་རུ་ང་ལ་སྲིང་མོ་ཞིག་རྩ་བ་
ཉིད་ནས་མེད། ངས་བག་ལེབ་ལ་ལྟ་བཞིན་གཅིག་བྱས་ན་ནོར་སོང་བ་ཡིན་ཡང་སྲིད་དོ་
སྙམ། གང་ལྟར་བག་ལེབ་ཀྱི་དྲི་མ་དེ་འདྲའི་ཞིམ་ལ་འགྲམ་ཆུ་ལྡང་བ་ཞིག་ཏུ་འདུག་པས།
ངས་ཀྱང་གང་ནས་ཡོང་བའམ་སུ་ཡིས་གནང་བར་ཁ་ཡ་མ་བྱས་པར་ཟ་མགོ་བརྩམས་
ཏེ་གྲི་ཡིས་གཏུབ་ཙམ་བྱས་པ་ན་དངོས་པོ་མཁྲེགས་མོ་ཞིག་ལ་ཐུག་བྱུང་། མ་གཞི་དེ་ནི་
དབྱིན་ཇིའི་སོག་ལེ་ཆུང་ཆུང་ཞིག་སྟེ་བག་ལེབ་བཅའ་བའི་སྐབས་སུ་ནང་དུ་བཞག་པ་
ཞིག་ཡིན་ལ། ད་དུང་དངུལ་སྒོར་གཉིས་ཀྱང་བཅུག་ཡོད་པས་ཁཱར་མེན་གྱིས་བསྐུར་བ་
ཡིན་པ་མངོན་གསལ་རེད། མོ་རང་ཚོའི་མི་རིགས་དེར་མཚོན་ན་རང་དབང་ནི་ཀུན་ལས་
མཆོག་ཏུ་བརྩི་བ་ཡིན་ཏེ། བཙོན་ཁང་དུ་ཉིན་གཅིག་ལ་སྡོད་པ་ལས་གྲོང་ཁྱེར་ཧྲིལ་པོ་མེ་
ལ་བསྒྲོན་དགོས་ཀྱང་ཕངས་སེམས་ཅི་ཡང་མེད། འདྲེ་མོ་དེར་གཡོ་སྒྱུ་ཆེ་བ་ལ་ཨང་། བག་
ལེབ་དེ་འདྲ་ཞིག་གིས་བཙོན་སྲུང་པ་ལ་མགོ་སྐོར་བཏང་བ་རེད། ཆུ་ཚོད་གཅིག་གི་དུས་
ཡུན་ཡང་མི་དགོས་པར་ངས་སོག་ལེ་སྤྱད་ནས་སྒེའུ་ཁུང་གི་ལྕགས་ཐུར་སྦོམ་པོ་དེ་རྣམས་
གཅོད་ཐུབ་སོང་ལ། དངུལ་སྒོར་གཉིས་ཀས་ཉེ་འཁོར་གྱི་ལྭ་བ་རྙིང་བ་འཚོང་ས་ཞིག་ཏུ་
དམག་ལྭ་བརྗེས་ཏེ་མི་སེར་དཀྱུས་མའི་ལྭ་བ་ཞིག་གྱོན་དགོས་པ་རེད། ཁྱེད་ཀྱིས་སོམས་
དང་། རང་གི་ཕ་ཡུལ་དུ་གཡང་གཟར་ངོས་ཀྱི་གླག་ཚང་སློག་མཁན་ཞིག་ལ་མཚོན་ན།
མཐོ་ཚད་འདོམ་པ་བཅུ་ལས་མེད་པའི་སྒེའུ་ཁུང་ལས་ཕྱི་རུ་ལྡིང་རྒྱུ་ནི་ལས་སླ་མོ་རེད།
འོན་ཀྱང་ང་རང་འབྲོ་འདོད་མ་བྱུང་སྟེ་ངས་སྔར་བཞིན་དམག་མིའི་ལ་རྒྱ་བསྲུངས་ཡོད།
དེ་བས་ལྐོག་འབྲོ་བྱེད་པ་ནི་ང་ལ་མཚོན་ན་ནོར་འཁྲུལ་ཆེན་པོ་ཞིག་རེད། འོན་ཏེ། མོས་ད་
རུང་ང་རང་བརྗེད་མེད་པ་ནི་སེམས་འགུལ་ཐེབས་པ་ཞིག་ཡིན་ལ། བཙོན་ཁང་དུ་གཅིག་
པུར་སྡོད་སྐབས་རྟག་པར་ཕྱི་ན་རང་ཉིད་ལ་སེམས་ཁུར་བྱེད་པའི་གྲོགས་པོ་ཞིག་ཡོད་
སྙམ་པས་ཆོག ཡིན་ཡང་དངུལ་སྒོར་དེ་གཉིས་ཀྱིས་སེམས་ཤིན་ཏུ་མི་སྐྱིད་པར་བྱས་ཡོང་
ལ་ལམ་སང་ཕྱིར་སྤྲོད་འདོད་སྐྱེས། ཡིན་ཡང་ང་གང་ཞིག་ཏུ་སོང་ནས་བདག་པོ་འཚོལ་
དགོས་སམ། དེ་ནི་ལས་སླ་པོ་ཞིག་ག་ལ་ཡིན།
ལས་གནས་ལས་བུད་པའི་འགྲོ་ལུགས་བསྒྲུབས་ཚར་རྗེས་ངས་ལན་ཆགས་ཀྱི་མཇུག་
སྒྲིལ་སོང་སྙམ་མོད། བསམ་ཡུལ་ལས་འདས་པ་ཞིག་ནི་ངོ་གནོང་དགོས་པའི་དོན་དག་
ཅིག་གིས་ང་ལ་བསྒུགས་འདུག བཙོན་ཁང་ལས་ཕྱིར་ཐོན་པ་ན། གོང་རིམ་གྱི་བཀའ་
མངགས་ལྟར་ང་རང་དམག་མི་དཀྱུས་མ་བཞིན་སྒོ་སྲུང་དུ་ལངས་དགོས་བྱུང༌། སྐྱེས་པ་
ཕོ་ཞིག་གིས་དེ་ལྟར་ངོ་ཚ་བསྲན་ནས་སྡོད་པའི་ཚོར་བ་དེ་ཁྱེད་ཀྱིས་རྟོགས་མི་སྲིད། ངའི་
སེམས་སུ་དེ་དང་བསྡུར་ན་སྲོག་ཁྲིམས་གཅོད་དགོས་ཀྱང་བཟང་བར་སྙམ་བྱུང་སྟེ། མ་
མཐའ་ཡང་རང་ཉིད་གཅིག་པུ་ཤན་པ་རྣམས་ཀྱི་མདུན་དུ་ངའོ་སྙམ་སྟེ་འགྲོ་ཆོག་པར་མ་
ཟད།ད་དུང་མི་ཀུན་གྱིས་ཁྱོད་ལ་ལྟ་བར་བྱེད།
ང་རང་མདའ་དཔོན་གྱི་སྒོ་སྲུང་དུ་མངགས་པ་རེད། མདའ་དཔོན་ནི་ཁྱིམ་ཚང་ཕྱུག་
པོ་ཞིག་གི་བུ་ཡིན་ལ་འདྲིས་བདེ་ཞིང་རྩེད་མོར་དགའ། དམག་དཔོན་གཞོན་པ་ཐམས་
ཅད་ཁོང་ཚང་ལ་འགྲོ་བར་དགའ་ཞིང་ད་དུང་མི་སེར་དཀྱུས་མ་ཡོད་ལ་བུད་མེད་ཀྱང་
ཡོད་དེ་གོ་ཐོས་ལྟར་ན་འཁྲབ་སྟོན་པ་རེད་ཟེར། ངའི་སེམས་སུ་གྲོང་ཁྱེར་ཡོངས་ཀྱི་མི་
རྣམས་ཀྱིས་ཁོང་ཚང་གི་སྒོ་ཁར་དུས་ཆད་བྱས་ཏེ་ང་ལ་ལྟ་རུ་ཡོང་བ་མིན་ནམ་སྙམ་པའི་
སྣང་བ་ཤར། དེ་ནས་མདའ་དཔོན་གྱི་ཤིང་རྟ་འཁོར་ལོ་སླེབས་བྱུང་ལ་ཁོང་གི་ཉེ་གནས་ཁ་
ལོ་པའི་གམ་དུ་བསྡད་འདུག ཤིང་རྟ་འཁོར་ལོ་ལས་སུ་ཞིག་བབས་ཡོང་བ་ཁྱེད་ཀྱིས་ཤེས་
སམ། ཎྙི་ཕུ་སིའི་བུ་མོ་དེ་རེད། ཐེངས་འདིར་མོས་གཟབ་མཆོར་སྤྲས་ཡོད་པས་རིན་པོ་ཆེ་
ལ་ཕྲ་བཏབ་པ་བཞིན་སྒེག་ཉམས་ལྷག་ཏུ་ལྡན། ལུས་ལ་འོད་ཆེམ་ཆེམ་འཕྲོ་བའི་གོས་ཤམ་
གྱིས་བཀླུབས་ཤིང་རྐང་ལ་འཇུར་རྟ་སྔོན་པོ་འོད་ཡུག་ཡུག་བྱེད་པ་གྱོན་ཡོད། ལུས་ཡོངས་
སུ་མེ་ཏོག་གིས་བརྒྱན་མེད་ན་གསེར་སྐུད་དང་དངུལ་སྐུད་ཀྱིས་བཀྲམ་འདུག ལག་ཏུ་བྷ་
སཾ་ལྀའི་རྔ་བོ་ཞིག་ཐོགས་ཡོད་ཅིང་ད་དུང་བྷོ་ཧེ་མི་ཡའི་བུད་མེད་རྒན་གཞོན་གཉིས་ཀྱང་
མོ་དང་ལྷན་དུ་འགྲོགས་ནས་ཡོད། གོམས་སྲོལ་ལྟར་ན་རྟག་པར་རྒན་མོ་ཞིག་གིས་སྣེ་ཁྲིད་
བྱེད་པ་དང་། གཞན་ཡང་པི་ཝང་བཟུང་བའི་རྒན་པོ་ཞིག་ཡོད་པ་དེ་ནི་མོ་རང་ཚོའི་ཞབས་
བྲོ་ལ་དབྱངས་ཀྱི་རམ་འདེགས་བྱེད་མཁན་ཡིན་ངེས། ཁྱེད་ཀྱིས་ཤེས་སྲིད། བྷོ་ཧེ་མི་ཡའི་
བུ་མོ་རྣམས་རྟག་ཏུ་སྒེར་གྱི་གཞིས་ཀར་སོང་སྟེ་བྲོ་འཁྲབ་པ་དང་། སྤྱིར་བཏང་ཁོ་ཚོས་རང་
གི་ཁྱད་ཆོས་ལྡན་པའི་ཞབས་བྲོ་སྟེ་རོམ་ལི་སྀ(Romalis)འཁྲབ་པ་ཡིན། ད་དུང་འཁྲབ་
སྟོན་གྱི་ལེ་ཚན་གཞན་ཡང་ཡོད།
ཁཱར་མེན་གྱིས་ང་རང་ངོས་ཟིན་པ་དང་ངེད་གཉིས་ཀྱིས་ཕན་ཚུན་ལ་ལྟ་ཙམ་བྱས།
ཅིའི་ཕྱིར་ཡིན་པ་མི་ཤེས་མོད་སྐབས་དེར་ང་ནི་ས་འོག་གམ་གང་ཞིག་ཏུ་འཛུལ་ན་འདོད་
བྱུང་། “སྐུ་ཁམས་བཟང་།” མོ་ན་རེ། “དམག་དཔོན་ལགས། ཁྱེད་རང་དམག་མི་
གསར་བ་དང་འདྲ་བར་སྒོ་སྲུང་དུ་ལངས་ཡོད་དམ།” ངས་ཕྱིར་ལན་མ་བཏབ་གོང་ལ་མོ་
རང་ནང་དུ་ཕྱིན་ཟིན།
སྤྲོ་ཚོགས་སུ་ཞུགས་མཁན་ཐམས་ཅད་ར་སྐོར་ནང་དུ་འདུས་ཡོད། མི་ཚོགས་མང་
ནའང་ངས་ལྕགས་རའི་བར་ནས་བལྟས་ཚེ་ནང་གི་གནས་ཚུལ་གསལ་པོར་མཐོང་ཐུབ་ལ་
ཕེག་རྡོབ་དང་རྔ་ཡི་སྒྲ་ཡང་ཐོས་ཐུབ། མི་ལ་ལས་གད་མོ་དགོད་ཅིང་འགའ་རེས་བསྟོད་ར་
འཐེན། ལན་རེར་མོས་རྔ་རྡུང་བཞིན་གནམ་ལ་མཆོང་སྐབས་ངས་མོའི་མགོ་བོ་མཐོང་ཐུབ།
ངས་ད་དུང་དམག་དཔོན་འགའ་རེས་མོ་ལ་ངོ་ཚ་བར་བྱེད་པའི་སྐད་ཆ་སྨྲ་བའང་ཐོས་ཐུབ་
པ་དང་མོས་ཕྱིར་ཇི་ལྟར་ལན་བཏབ་ཡོད་པ་ངས་མ་ཤེས། ཉིན་དེ་ནས་བཟུང་ང་རང་དངོས་
གནས་མོ་ལ་དགའ་བར་གྱུར་པ་ཡིན་པས། ཐད་ཀར་ནང་དུ་བརྒྱུགས་ཏེ་མོར་བསྙད་བརྐོ་
བའི་མི་དེ་དག་ལ་རྩེ་གྲིས་བསྣུན་དགོས་པའི་བསམ་ཚུལ་ཡང་ལན་མང་སྐྱེས་པ་དང་། ཆུ་
ཚོད་གཅིག་གི་དུས་ཡུན་དེ་ཤིན་ཏུ་བཟོད་དཀའ་བར་གྱུར། དེའི་མུར་བྷོ་ཧེ་མི་ཡ་པ་རྣམས་
ཕྱིར་ཐོན་བྱུང་ལ་ཤིང་རྟ་འཁོར་ལོས་མོ་རང་ཚོ་ཕྱིར་བསྐྱལ། འགྲོ་ཁར་ཁཱར་མེན་གྱིས་སླར་
ཡང་ཆ་རྒྱུས་ཡོད་པའི་མིག་ཟུང་ཆེན་པོ་དེས་ང་ལ་ཐེངས་གཅིག་བལྟས་རྗེས། ཁ་རོག་གེར་
ང་ལ་འདི་ལྟར་སྨྲས། “ཡུལ་གྲོགས། གལ་ཏེ་ཁྱོད་ཀྱིས་བྲོ་བ་ཞིམ་པོའི་ཉ་ཤ་བསྲེགས་མ་
བཟའ་བར་འདོད་ཚེ། ཐྀ་རི་ཡ་ཎ(Triana)ལ་ལི་ལཱ་སྀཕ་སྀ་ཐི་ཡ(Lillas Pastia)འཚོལ་
དུ་ཤོག” སྐད་ཆ་བཤད་ཚར་མ་ཐག་མོ་རང་རི་དྭགས་གནའ་བ་ཞིག་དང་འདྲ་བར་ལྡེམ་
མྱུར་འཁྱུག་པོའི་ངང་ཤིང་རྟར་བསྡད་པ་དང༌། ཁ་ལོ་པས་དྲེལ་ལ་ལྕག་གིས་ཐེངས་འགར་
བྲབས་ཏེ་ཐམས་ཅད་དགའ་ལྷང་ལྷང་གནས་གཞན་དུ་ཆས་སོང་།
ཁྱེད་ཀྱིས་ཤེས་ངེས་རེད། ང་རང་ལས་ཚོགས་གྲོལ་མ་ཐག་ཏུ་འྀ་རི་ཡ་ཎ་ལ་སོང་བ་
ཡིན། འོན་ཏེ་ཐོག་མར་དམག་དཔུང་ལ་གཟིགས་ཞིབ་བྱེད་པ་ནང་བཞིན་སྨ་ར་གཙང་
མར་བཞར་ཞིང་ལྭ་བ་གྲལ་དག་ཅིག་གྱོན་ཏེ་སོང་། དངོས་གནས་ཁཱར་མེན་ནི་ལི་ལཱ་
སྀ“ཕ་སྀ་ཐི་ཡ་ཚང་དུ་ཡོད་ལ། དེ་ནི་ཉ་ཤ་བསྲེགས་མ་འཚོང་མཁན་གྱི་རྒན་པོ་ཞིག་སྟེ་
ཤ་མདངས་ནག་པས་མཱོར་པ་ཞིག་དང་འདྲ། གྲོང་ཁྱེར་འདིའི་མི་མང་པོ་ཁོ་ཚང་ལ་ཉ་ཤ་
བསྲེགས་མ་ཟ་རུ་ཡོང་ཞིང་ཁཱར་མེན་ཁོ་ཚང་དུ་བསྡད་པ་ནས་བཟུང་ལྷག་ཏུ་མང་པོར་
གྱུར་སྐད།
“ལི་ལཱ་སྀ།” མོས་ང་རང་མཐོང་མ་ཐག་རྒན་པོ་ལ་འདི་ལྟར་བཤད། “ང་དེ་རིང་
ལས་ཀར་འཇུག་འདོད་མེད། སང་ཉིན་གྱི་བྱ་བ་སང་ཉིན་བལྟའོ། ། ཝ་ཡེ། ཡུལ་གྲོགས།
འུ་གཉིས་ཕྱི་ལ་འཆམ་འཆམ་དུ་འགྲོ།”
མོས་མགོ་རས་ཀྱིས་ཁ་སྣ་གཅུད་རྗེས་ངེད་གཉིས་སྲང་ལམ་དུ་ཕྱིན་པ་ཡིན། འོན་ཀྱང་
ངས་གང་ཞིག་ཏུ་འགྲོ་དགོས་པའང་མི་ཤེས།
66 སྲས་མོ་ལགས།” ངས་མོ་ལ་འདི་ལྟར་བཤད། “ང་རང་བཙོན་ན་ཡོད་དུས་ཁྱེད་
ཀྱིས་ལེགས་སྐྱེས་གནང་བར་བཀའ་དྲིན་ཞུ། ངས་བག་ལེབ་ཟོས་ཟིན་ལ། སོག་ལེ་དེ་མེ་
མདའི་མཆུ་བརྡར་བྱེད་དུ་བྱས་ཏེ་དྲན་རྟེན་ལ་བཞག་ཆོག འོན་ཀྱང་དངུལ་འདི་ཁྱེད་ལ་
ཕྱིར་སྟེར།”
“འོ། ཁྱོད་ཀྱིས་ད་རུང་ཉར་ཡོད་དམ།" མོས་ཧབ་ཆ་ཞིག་བརྒྱབ་སྟེ་འདི་ལྟར་
བཤད། “རེད་ཡ། དེའང་ཡག་པོ་འདུག ང་ཡང་ཕྱུག་པོ་ཞིག་མིན། མིན་ཡང་ཅི་ལ་སྐྱོན།
ཁྱི་རྒན་རྒྱུག་ཐུབ་ན་ལྟོགས་ནས་མི་འཆི། ཤོག ཁྱོད་ཀྱིས་ང་ལ་མགྲོན་བྱོས་དང་། འུ་
གཉིས་ཀྱིས་དངུལ་འདི་འཛད་སྤྱོད་བྱའོ། །"
ངེད་གཉིས་ཕྱིར་འཁོར་ཏེ་སེ་ཝིལ་ལཱ་རུ་སོང་ཞིང་། མོས་སྦྲུལ་སྲང་གི་སྲང་མདོ་ནས་
ཚ་ལུ་མ་འགའ་ཉོས་རྗེས་ང་ལ་ལག་ཕྱིས་ཀྱི་ཁུད་དུ་གཅུད་པར་བཅུག དེ་ནས་ཕར་ལ་
ཅུང་ཙམ་ཕྱིན་པ་ན་མོས་སླར་ཡང་བག་ལེབ་དང་ཕག་རྒྱུ་བསྲེགས་མ། རྒུན་ཆང་མན་ཟ་
ཎི་ལཱདམ་བེ་གཅིག་བཅས་ཉོས། མཐར་མོ་རང་མངར་ཟས་ཚོང་ཁང་ཞིག་ཏུ་འཛུལ་ཏེ་
ངས་མོ་ལ་སྤྲད་པའི་དངུལ་སྒོར་དང་མོའི་གློ་ཁུག་ནང་གི་དངུལ་སྒོར། ད་དུང་དངུལ་སིལ་
མ་འགའ་བཅས་ཐམས་ཅད་སྒྲོག་ཙེའི་སྟེང་ལ་གཡུགས་པར་མ་ཟད། ད་རུང་ངའི་ལག་གི་
དངུལ་ཚང་མ་ཁྱེར་ཤོག་ཟེར། ང་ལ་དངུལ་སྒོར་གཅིག་དང་དངུལ་སིལ་མ་འགའ་ཡོད་པ
ཐམས་ཅད་མོ་ལ་སྤྲད། འོན་ཏེ་ལག་ཏུ་དངུལ་ཡོད་ཚད་དེ་ཙམ་ཡིན་པས་ང་རང་ངོ་གནོང་བ་
ཞིག་རེད། ངའི་སེམས་སུ་མོས་ཕལ་ཆེར་ཚོང་ཁང་ཧྲིལ་པོ་ཉོ་རྒྱུ་མིན་ནམ་སྙམ་བྱུང་སྟེ། མོས་
དངོས་པོ་ལེགས་ཤོས་དང་རིན་གོང་མཐོ་ཤོས་དག་བདམས་བྱུང་། དཔེར་ན་སྒོང་ཁུ་མངར་
མོ་དང་འོ་མའི་ཀ་ར། མངར་སྦངས་སིལ་ཏོག་སོགས་ཉོས་ཏེ་དངུལ་ཐམས་ཅད་ཡོངས་སུ་
འཛད་པར་བྱས་རྗེས་དེ་རྣམས་ཤོག་ཁུག་ཏུ་བླུགས་ཏེ་ང་ལ་འཁྱེར་དུ་བཅུག ཁྱེད་ཀྱིས་སྣུམ་
སྒྲོན་སྲང་ཞེས་པ་དེ་ཨེ་ཤེས། དེ་རུ་ཤ་འཁོན་ལེན་མཁན་དྷོན·ཕེ་ངྷྀ་རོ(Don Pedro)l" ཡི་
མགོ་བརྙན་ཞིག་ཡོད་པས་སྤྱིར་ན་ངས་དེ་ལ་མཉམ་འཇོག་བྱེད་སྲིད། ངེད་གཉིས་སྲང་ལམ་
དེའི་ཁང་རྙིང་ཞིག་གི་མདུན་ནས་འགྲོ་མཚམས་བཞག་ཅིང་མོ་རང་བར་ཁྱམས་སུ་སོང་སྟེ་
སྒོ་འོག་མ་དེ་བརྡུངས། བདུད་ཀྱི་གཡོག་མོ་ཞེས་པ་ལོས་ཡིན་སྙམ་པའི་བྷོ་ཧེ་མི་ཡའི་བགྲེས་
མོ་ཞིག་ཡོང་སྟེ་སྒོ་ཕྱེ་བ་དང་། ཁཱར་མེན་གྱིས་བྷོ་ཧེ་མི་ཡའི་སྐད་ཀྱིས་མོ་ལ་སྐད་ཆ་འ་
བཤད་པ་ན། དང་ཐོག་བགྲེས་མོ་དེས་ཉག་ཉོག་མང་ཙམ་བཤད་སོང་མོད་ཁཱར་མེན་གྱིས་མོའི་
ངོ་ལེན་པའི་ཕྱིར་དུ་ཚ་ལུ་མ་འགའ་དང་ཀ་ར་འགའ། ད་དུང་རྒུན་ཆང་ཁམ་འགའ་འཐུང་
དུ་བཅུག་རྗེས་རང་ཉིད་ཀྱི་བེར་ཆེན་མོ་ལ་བསྐོན་ཏེ་ཕྱིར་བསྐྱལ་བ་དང་འཕྲེད་ཤིང་གིས་སྒོ་
མོ་གཏན། ཁྱིམ་དུ་ངེད་གཉིས་མ་གཏོགས་མེད་པ་ན་མོ་རང་སྤྲོ་བས་མྱོས་ཏེ་རྩེ་དགོད་བྱེད་
ཅིང “ཁྱོད་ནི་ང་ཡི་རོམ་དང་། ང་ནི་ཁྱོད་ཀྱི་རོ་མི་ཡིན” ’”ཞེས་གཞས་བཏང་བ་རེད། ང་
རང་ཁྱིམ་དཀྱིལ་དུ་འགྲེང་སྟེ་ལག་གི་ཅ་ལག་དེ་རྣམས་གང་དུ་འཇོག་དགོས་པའང་མ་ཤེས་
པར་སྡོད་སྐབས། མོས་དེ་དག་ས་ལ་གཡུགས་རྗེས་ཐད་ཀར་ངའི་སྐེ་ལ་འཁྱུད་དེ་འདི་ལྟར་
སྨྲས། “ཁྱོད་ལ་ཆད་པའི་བུ་ལོན་ད་རེས་འཇལ། ཁྱོད་ལ་ཆད་པའི་བུ་ལོན་ད་རེས་འཇལ།
འདི་ནི་ཁཱ་ལེ་པ(cales)lཡི་ལུགས་སྲོལ་ཡིན།”
“ཨེ----- སྐུ་ཞབས། ཉིན་མོ་དེར། ཉིན་མོ་དེར། ངས་ནམ་རྒྱུན་ཉིན་མོ་དེར་ཕྱིར་
འདང་རྒྱག་དུས་ཕྱི་ཉིན་གྱི་བྱ་བའང་བརྗེད་འགྲོ།”
ཇག་པ་དེ་ཡུད་ཙམ་ལ་ཁུ་སིམ་མེར་ལུས་པ་དང་། དེ་ནས་སླར་ཡང་སི་གྷར་ཐ་མག་
ཅིག་ལ་མེ་བགོས་རྗེས་མུ་མཐུད་དུ་སྨྲས་པ།
ངེད་གཉིས་ཉིན་ཧྲིལ་པོར་ལྷན་དུ་བསྡད་དེ་ཟ་རྒྱུ་ཟོས་ཤིང་འཐུང་རྒྱུ་འཐུངས་པ་དང་།
ལས་ཀ་གཞན་དེའང་ལྟ་ཅི་སྨོས། མོས་ལོ་དྲུག་ཅན་གྱི་བྱིས་པ་ཞིག་དང་འདྲ་བར་ཀ་ར་ཟ་
ཞིང་ད་དུང་བགྲེས་མོའི་ཆུ་རྫའི་ནང་དུ་ཀ་ར་སྤར་མོ་གང་བླུགས་ཏེ་འདི་ལྟར་བཤད། “མོ་
ལ་བུར་ཆང་ཞིག་བསྙལ་བར་བྱའོ། །” དེ་ནས་སྒོང་ཁུ་མངར་མོ་རྩིག་ངོས་སུ་གཏོར་ཏེ་ན་
རེ། “འདི་ལྟར་བྱས་ན་སྦྲང་ནག་གིས་འུ་གཉིས་ལ་བར་ཆད་བཟོ་མི་ཐུབ།” དེ་དང་དེ་ལ་
སོགས་པ་མདོར་ན་པྲ་ཚག་གི་ལས་ཐམས་ཅད་བགྱིས། ངས་མོའི་གར་སྟབས་ལ་བལྟ་བར་
འདོད་ཅེས་ལབ་མོད། ཡིན་ནའང་ཕེག་རྡོབ་ཅིག་གང་ནས་འཚོལ། མོས་དེ་མ་ཐག་བགྲེས་
མོའི་སྡེར་མ་གཅིག་པུ་དེ་ཁྱེར་ཡོང་ནས་དུམ་བུ་འགར་བཅག་རྗེས་རོམ་ལི་སྀ་འཁྲབ་བྱུང༌།
ཆག་གྲུམ་རྡེབ་ཞོར་དང་ཞབས་བྲོ་འཁྲབ་ཞོར་བྱེད་ཅིང་། རོལ་ཆའི་སྒྲ་དབྱངས་ནི་ཙན་
དན་ནག་པོའམ་བ་སོའི་ཕེག་རྡོབ་དང་ཁྱད་པར་མེད། ངས་ཁྱེད་ལ་འདི་ལྟར་བཤད་ཀྱང་
ཆོག་སྟེ་བུ་མོ་དེའི་གམ་དུ་མི་སུ་ཞིག་བསྡད་ཀྱང་སུན་སྣང་གི་ཚོར་བ་གཏན་ནས་སྐྱེ་མི་
སྲིད། ས་རུབ་པ་ན་དམག་སྒར་ལ་ལོག་རན་པའི་རྔ་སྒྲ་བསྒྲགས་བྱུང་།
“ང་ཕྱིར་དམག་སྒར་དུ་འགྲོ་རན་སོང་། མིང་ནས་བོས་ཏེ་ཚང་རྩིས་བྱ་ངེས།” ངས་
དེ་སྐད་སྨྲས།
“ཕྱིར་འགྲོ་རྒྱུ་ཡིན་ནམ།” མོས་མཐོང་ཆུང་གི་ཚུལ་གྱིས་འདི་ལྟར་བཤད། “ཁྱོད་
ནི་གཞན་གྱི་དབྱུག་པས་ཚོད་འཛིན་བྱེད་པའི་བྲན་ནག་ཅིག་ཡིན་ནམ། ཁྱོད་ཀྱི་ཕྱི་ནང་
གཉིས་ཀ་གསེར་བྱེའུ〕ངོ་མ་ཞིག་ཡིན་ནམ། དེས་ན་ཁྱོད་རང་སོང་། སྡར་མ་ཁྱོད།”
མཐར་ང་རང་དེ་གར་བསྡད་མོད། སེམས་སུ་ཕྱིར་སོང་ན་བཀག་སྐྱིལ་ཁང་དུ་འདུག་དགོས་
པ་དྲན། ཕྱི་ཉིན། ཐོག་མར་བདེ་མོ་འཇོག་མཁན་མོ་རང་རེད། “ཉོན་ཅིག ཕོ་གསར་ཧོ་
སེ།” མོ་ན་རེ། “ངས་ཁྱོད་ལ་བུ་ལོན་ཐམས་ཅད་འཇལ་ཟིན། ང་ཚོའི་ལུགས་སྲོལ་ལྟར་
ན་ངས་ཁྱོད་ལ་ཅི་ཡང་མི་ཆད། ཁྱོད་ནི་མི་དྲང་རྐྱང་གླེན་པ་ཞིག་ཀྱང་རེད་མོད། འོན་ཏེ་ཕོ་
གསར་རྫིག་པོ་ཞིག་ཡོད་པས་ང་ཁྱོད་ལ་དགའ་ཟིན། ད་ནི་ངེད་གཉིས་ཀྱིས་ཕན་ཚུན་ལ་ཅི་
ཡང་མི་ཆད།བདེ་མོ་བྱོས།”
ངས་མོར་ག་དུས་སླར་ཡང་ངོ་འཕྲད་པར་འགྱུར་ཞེས་དྲིས།
“ཁྱོད་ལ་གླེན་ཞད་མི་ཆེ་བའི་སྐབས་ཤིག་ཏུ།” མོས་ཧབ་ཆ་རྒྱག་བཞིན་དེ་སྐད་ལན
བཏབ་པ་དང་། སླར་ཡང་ཅུང་ཟད་གཟབ་ནན་གྱི་ཚུལ་དུ་ན་རེ། “ངས་བསམ་ན་ང་ཕལ་
ཆེར་ཁྱོད་ལ་ཅུང་ཟད་དགའ་ཟིན་པ་འདྲ། ཁྱོད་ཀྱིས་ཤེས་སམ། ཕོ་གསར། འོན་ཏེ་ཚོར་
བ་འདི་ཡུན་རིང་པོར་བརྟན་མི་སྲིད། ཁྱི་དང་སྤྱང་ཀི་གཉིས་ལྷན་དུ་ཡུན་རིང་ལ་ཇི་ལྟར
འདུག གལ་སྲིད་ཁྱོད་རང་བྷོ་ཧེ་མི་ཡ་པ་ཞིག་ཡིན་ཚེ་ང་ཁྱོད་ཀྱི་རོ་མི་བྱེད་མིན་ལ་བསམ་
བློ་བཏང་ཆོག ཡིན་ཡང་འདི་ཐམས་ཅད་སྟོང་ལབ་རེད། མི་སྲིད་པ་ཞིག་རེད། རེད་ཡ། ཕོ་
གསར། གལ་ཏེ་ཁྱོད་རང་ཡིད་ཆེས་ཚེ་ད་ཐེངས་ངས་ཁྱོད་གུ་ཡངས་སུ་བཏང་བ་ཡིན། ཁྱོད་
རང་བདུད་མོ་ཞིག་ལ་འཕྲད་པ་རེད། རེད། བདུད་མོ་ཞིག འོན་ཏེ་བདུད་ཐམས་ཅད་ནག་
ཕྱོགས་ཡིན་པས་མ་ཁྱབ་སྟེ་ཁྱོད་ཀྱི་མགོ་བོ་བཅད་མེད་པ་མ་ཡིན་ནམ། ངའི་ལུས་སུ་ལུག་
ལྤགས་གོན་ཡོད་ནའང་གཡང་མོ་ལུག་ཅིག་མིན། དེའི་ཕྱིར་དུ་ཁྱོད་སོང་ནས་འཕགས་
མར་མཆོད་མེ་ཞིག་སྒྲོན་དང་། དེ་ནི་མོ་ལ་འབབ་འོས་པ་ཞིག་ཡིན། རེད། ད་ནི་ཡང་
བསྐྱར་བདེ་མོ་ཞིག་འཇོག ཁྱོད་ཀྱིས་བུ་མོ་ཁཱར་མེན་དྲན་མི་དགོས། དེ་མིན་མོས་ཁྱོད་ལ་
ཤིང་རྐང་ཅན་གྱི་ཡུགས་མོ”ཞིག་ལེན་དུ་འཇུག་ངེས།”
མོས་དེ་སྐད་སྨྲ་ཞོར་གཏན་ཤིང་བླངས། སྲང་ལམ་དུ་ཐོན་པ་ན་བེར་ཆེན་གྱོན་ཏེ་ཕྱི་
ལྟ་ཙམ་ཡང་མི་བྱེད་པར་རྒྱང་ལ་ཆས་སོང་།
མོས་ལབ་པ་དངོས་གནས་རེད། ངས་གླེན་ཞད་མི་སྟོན་པར་དཔྱོད་ཤེས་ཀྱི་ཚུལ་དུ་མོ་
རང་མ་དྲན་ན་འགྲིག འོན་ཀྱང་སྣུམ་སྒྲོན་སྲང་གི་ནུབ་མོ་དེ་ནས་བཟུང་ངའི་སེམས་སུ་
མོ་རང་མ་གཏོགས་དྲན་རྒྱུ་ཅི་ཡང་མི་འདུག ཉིན་རྟག་པར་ག་ས་གང་དུ་ཉུལ་ཏེ་མོ་དང་
འཕྲད་པར་རེ་ལྟོས་བྱས་ཤིང་བགྲེས་མོ་དང་ཉ་ཤ་བསྲེགས་མ་འཚོང་མཁན་དེར་སྐད་ཆ་
དྲིས། ཁོང་གཉིས་ཀས་མོ་རང་ལཱ་ལོ་རོ(Laloro)ལ་ཆས་སོང་ཟེར་ཞིང་ཁོ་ཚོས་ཕོར་ཐིའུ་
ཀལ་ལ་ལཱ་ལོ་རོར་འབོད་པ་རེད། གཅིག་བྱས་ན་ཁཱར་མེན་གྱིས་དེ་ལྟར་བཤད་དུ་བཅུག་པ་
ཡིན་ཡང་སྲིད་མོད་ངས་དེ་མ་ཐག་རྫུན་གཏམ་ཡིན་པ་ཤེས་སོང་། སྣུམ་སྒྲོན་སྲང་གི་ཉིན་
མོ་དེའི་རྗེས་ཀྱི་གཟའ་འཁོར་འགའ་ལ་ང་རང་མཁར་སྒོ་ནས་སྒོ་སྲུང་དུ་ལངས་པ་ཡིན།
མཁར་སྒོ་དང་ཐག་མི་རིང་བའི་མཁར་གྱང་གི་མཚམས་ཤིག་ཏུ་ཁ་ཚག་ཅིག་ཡོད་ལ། དེ་
རུ་ཉིན་མོར་ཞལ་བ་མཁན་རྣམས་ཀྱིས་ཞིག་གསོ་བྱེད་ཅིང་མཚན་མོར་མེལ་ཚེ་པ་ཞིག་
བསྡད་ནས་ལྐོག་ཚོང་འགོག་པ་ཡིན། ཉིན་ཞིག་ལི་ལཱ་སཾ ཕ་སྀ་ཐི་ཡ་རུ་འབོད་པ་ཁོ་རང་
ཉེན་སྲུང་ཁང་གི་ཉེན་འགྲམ་དུ་ཕར་འགྲོ་ཚུར་འགྲོ་བྱེད་བཞིན་ངའི་སྤུན་ཟླ་ཚོར་གང་
ངམ་ཅི་ཞིག་བཤད་ཀྱིན་པ་ངས་མཐོང་སོང་། ཁོ་ནི་ཀུན་གྱིས་ཤེས་ཤིང་ཁོའི་ཉ་ཤ་དང་བག་
ལེབ་བསྲེགས་མ་ནི་དེ་བས་ཀྱང་ངོ་། །ཁོ་རང་ཚུར་ཡོང་སྟེ་ང་ལ་ཁཱར་མེན་གྱི་གནས་ཚུལ་
ཤེས་མིན་དྲིས་བྱུང་།
“མི་ཤེས།" ངས་ཁོ་ལ་དེ་ལྟར་བཤད།
“སྤུན་ཟླ།དེས་ན་ཁྱོད་ཀྱིས་དོ་ནུབ་ཤེས་ཡོང་།”
ཁོས་བཤད་པ་ཏག་ཏག་རེད། ང་རང་མཚན་མོ་དེར་ཁ་ཚག་ཡོད་སར་ལས་རེས་སུ་
མངགས་པ་དང་། རུ་དཔོན་ཕར་ལ་སོང་མ་ཐག་བུད་མེད་ཅིག་ཐད་ཀར་ངའི་ཕྱོགས་སུ་
ཡོང་བ་མཐོང་བྱུང་། ངའི་སེམས་སུ་ཁཱར་མེན་ཡིན་ངེས་སོ་སྙམ་ནའང་སྔར་བཞིན་སྐད་
གསང་མཐོན་པོས “ཕར་སོང་། འདི་ནས་བགྲོད་མི་ཆོག” ཅེས་སྨྲས།
“བཙན་དྲག་དེ་འདྲ་མ་ཆེ་ལགས།” མོས་ཁ་གསལ་པོས་ང་ལ་དེ་ལྟར་བཤད།
“ཅི་རེད། ཁཱར་མེན། ཁྱོད་ཡིན་ནམ།"”
“ང་ཡིན། ཡུལ་གྲོགས། ཉོག་གཏམ་མང་པོ་མི་ལབ། སྔོན་ལ་བྱ་བ་དངོས་དེ་གླེང་
བར་བྱ། ཁྱོད་ལ་དངུལ་སྒོར་གཅིག་ཐོབ་ན་འདོད་དམ། མི་འགྱངས་པར་ཚོང་ཟོག་ཅིག་
ཁྱེར་ཡོང་ངེས་ལ་ཁྱོད་ཀྱིས་ཁོ་ཚོ་འགྲོ་རུ་ཆུགས་དང་ཆོག”
“མིན།” ངས་འདི་ལྟར་ལན་བཏབ། “ངས་ཁོ་ཚོ་འགྲོ་རུ་འཇུག་མི་འོས། འདི་ནི་
བཀའ་ཡིན།”
“བཀའ། བཀའ། སྣུམ་སྒྲོན་སྲང་ནས་ཁྱོད་ཀྱིས་བཀའ་ལ་བརྩི་སྲུང་མ་བྱས་པ་མིན་
ནམ།”
“ཨ།” དོན་དེ་ཡིད་ལ་དྲན་ཚེ་ང་རང་འདུག་བཟོད་བྲལ་བས་རང་དབང་མེད་པར་
ལན་འདི་ལྟར་བཏབ། “ཐེངས་དེ་ལ་བཀའ་མ་བརྩིས་ཀྱང་འགྱོད་པ་མི་འདུག འོན་ཀྱང་
ད་སྐབས་ང་ལ་ལྐོག་ཚོང་རྒྱག་མཁན་གྱི་རྔན་པ་དགོས་དོན་མེད།”
“རེད། གལ་ཏེ་ཁྱོད་ལ་དངུལ་མི་དགོས་ན་འུ་གཉིས་བགྲེས་མོ་རྡོ་རོ་ཐེ(Dorotea)
ཚང་དུ་སོང་སྟེ་ཡང་བསྐྱར་ཟ་མ་ཐེངས་གཅིག་ཟའམ།”
“མི་དགོས།” ངས་བསྲན་གང་ཐུབ་ཀྱིས་ངག་ཀྱང་འཁྲོལ་དཀའ་བར་གྱུར་ཏེ “ངས་
མི་ལས” ཞེས་སྨྲས།
“དེས་ན་ཡག་པོ་འདུག ཁྱོད་ཀྱིས་སྒྲུབ་དཀའ་ན་ངས་སུ་ཞིག་འཚོལ་དགོས་པ་ཧ་གོ་
ཡོང་། ངས་ཁྱོད་ཚོའི་རུ་དཔོན་རྡོ་རོ་ཐེ་ཚང་ལ་གདན་ཞུ་བྱས་ཚེ། ཁོ་ནི་མི་གཤིས་འཇམ་
ཞིག་ཡིན་པས་བྱ་བ་སྒྲུབ་མཁས་པའི་ཕོ་གསར་ཞིག་སྒོ་སྲུང་དུ་མངགས་ངེས། གསེར་བྱེའུ།
བདེ་མོ་བྱོས། ཉིན་ཞིག་ཁྱོད་ལ་སྲོག་ཁྲིམས་གཅོད་པའི་བཀའ་ཕབ་ཚེ་ང་རང་དགའ་བར་
འགྱུར་ངེས།”
ངས་སེམས་ཤུགས་གློ་བུར་དུ་ལྷོད་པར་གྱུར་ཏེ་མོ་རང་ཕྱིར་བོས་པ་དང་། ངའི་འདོད་
འདུན་ཁྲོད་ཀྱི་ཁེ་བཟང་དེ་ཡོད་ན་བྷོ་ཧེ་མི་ཡའི་མི་རིགས་ཐམས་ཅད་བགྲོད་དགོས་ཀྱང་
ཆོག་ཅེས་ཁས་བླངས། མོས་ཀྱང་ཕྱི་ཉིན་དམ་ཚིག་ལག་བསྟར་བྱེད་ཆོག་པའི་མནའ་བོར་
རྗེས་ཉེ་འཁོར་དུ་གབ་པའི་རོགས་ཟླ་ཚོ་འབོད་དུ་ཆས་སོང་། ཁྱོན་བསྡོམས་མི་ལྔ་ཡོད་
ལ་ཕ་སཾ་ཐི་ཡའང་དེའི་ཁྲོད་དུ་འདུག་ཅིང་མི་རེའི་རྒྱབ་ལ་དབྱིན་ཇི་ནས་ཐོན་པའི་ཚོང་
ཟོག་ཁུར་ཡོད། ཁཱར་མེན་གྱིས་སོ་ལྟ་བྱས་ཏེ་སྐོར་ཞིབ་པ་མཐོང་ཚེ་འཕྲལ་མར་ཕེག་རྡོབ་
ཀྱིས་བརྡ་གཏོང་རྒྱུ་བྱས། ཡིན་ཡང་དེ་འདྲ་གཏན་ནས་བྱེད་མི་དགོས་པར་ལྐོག་ཚོང་རྒྱག་
མཁན་རྣམས་ཀྱིས་སྐད་ཅིག་ཉིད་ལ་ལས་དོན་ཐམས་ཅད་ལེགས་པར་བསྒྲུབས།
ཕྱི་ཉིན་ང་རང་སྣུམ་སྒྲོན་སྲང་ལམ་དུ་སོང་བ་ན། ཁཱར་མེན་འགོར་འགོར་མཐར་མི་
དགའ་བའི་ཉམས་ཤིག་བསྟན་ཏེ་སླེབས་བྱུང་། “ང་ནི་ཁ་རི་ཁ་ཐུག་མིན་པའི་མི་ལ་དགའ་
བོ་མེད།” མོ་ན་རེ། “ཁྱོད་ཀྱིས་ཐེངས་དང་པོར་ང་ལ་རོགས་རམ་བྱེད་སྐབས་འདི་ལས་
ལྷག་ཏུ་དཀའ་ནའང་ཁེ་བཟང་ཡོད་མེད་ལ་བསམ་བློ་བཏང་མེད། འོན་ཏེ་ཁ་སང་ཁྱོད་ཀྱིས་
ང་ལ་ད་དུང་རིན་གོང་གཏམ་པ་རེད། ད་ནི་ང་རང་ཁྱོད་ལ་མི་དགའ་བར་གྱུར་འདུག་པས་
ཅིའི་ཕྱིར་འདི་ལ་ཡོང་དགོས་པའང་མི་ཤེས། འདི་ན་དངུལ་སྒོར་གཅིག་ཡོད་པ་ཁྱོད་ཀྱི་གླ་
ཆ་བྱས། འདི་ཁྱེར་ནས་སོང་།” ངས་ཨེན་ཙམ་མིན་ན་དངུལ་དེ་མོའི་གདོང་ལ་འཕང
སོང་། བཟོད་བསྲན་གང་ཐུབ་བགྱིས་ཏེ་ད་གཟོད་མ་འཕངས་པ་ཡིན། ངེད་གཉིས་ཀྱིས་ཆུ་
ཚོད་གཅིག་ལ་ཁ་རྩོད་བྱས་རྗེས་ང་ཁོང་ཁྲོ་ལངས་ཏེ་སོང་། སྨྱོན་པ་ལྟར་མཁར་ནང་གི་ག་
ས་གང་དུ་བརྒྱུགས་ཤིང་མཐར་ཆོས་ཁང་ཞིག་ཏུ་སོང་སྟེ་གྲིབ་སོས་གཡོགས་པའི་གྲུ་ཟུར་
ཞིག་ནས་ངུད་མོ་བྱས། “འབྲུག་གི་མིག་ཆུ་ས་ལ་ལྷུང་སོང་། ངས་མྱོས་སྨན་ཞིག་སྡེབ་པར་
འདོད་དེ་ཡོད།” གློ་བུར་དུ། ངས་མི་ཞིག་གི་སྐད་སྒྲ་ཐོས་བྱུང་། མགོ་བོ་ཡར་བཀྱགས་ཏེ་
བལྟས་པ་ན་ངའི་མདུན་དུ་ལངས་འདུག་པ་ནི་ཁཱར་མེན་ཡིན་འདུག “ཝེ། ཡུལ་གྲོགས།
ད་རུང་ངའི་སྟེང་ལ་ཁྲོས་ནས་ཡོད་དམ།” མོས་ང་ལ་འདི་ལྟར་བཤད། “གང་ལྟར་ཡང་
ང་ཁྱོད་ལ་མ་དགའ་ན་མི་འགྲིག་སྟེ་ཁྱོད་དང་གྱེས་མ་ཐག་ང་རང་བླ་སྲོག་བོར་བ་ལྟར་གྱུར།
ཁྱོད་ཀྱིས་ལྟོས་དང་། ད་ལྟ་ང་རང་ཁྱོད་ཀྱི་མདུན་དུ་ཡོང་སྟེ་སྣུམ་སྒྲོན་སྲང་དུ་འགྲོའམ་
ཞེས་འདྲི་བ་ཡིན།” ངེད་གཉིས་དེ་ལྟར་འགྲིག་མཐུན་བྱུང་བ་ཡིན། འོན་ཀྱང་ཁཱར་མེན་
གྱི་གཤིས་ཀ་ནི་ང་ཚོའི་ཕ་ཡུལ་གྱི་གནམ་གཤིས་དང་འདྲ་བར་ཉི་འོད་རབ་ཏུ་འཕྲོ་སྐབས་
ཀྱང་ཆར་ཆེན་འབབ་པའི་ཉེན་ཁ་ཡོད། ཕྱིས་སུ་མོས་ཡང་བསྐྱར་ང་ལ་རྡོ་རོ་ཐེ་ཚང་དུ་
དུས་ཆད་བྱས་ཆོག་པར་ཁས་བླངས་མོད་མོ་རང་ཡོང་མི་འདུག ཐེངས་དེར་ཡང་རྡོ་རོ་
ཐེས་ང་ལ་མོ་རང་ཨེ་ཅིབ་ཀྱི་ཚོང་དོན་དུ་ཕོར་ཐིའུ་ཀལ་ལ་ཕྱིན་སོང་ཟེར།
ངས་སྔར་གྱི་ཉམས་མྱོང་ལ་བརྟེན་ནས་མོའི་སྐད་ཆར་རློམ་རྒྱུ་མེད་པ་རྟོགས་པས་
ཁཱར་མེན་འགྲོ་སྲིད་པའི་གནས་ཐམས་ཅད་དུ་བཙལ་བ་དང་། ཉིན་རྒྱུན་སྣུམ་སྒྲོན་སྲང་
ལམ་དུ་ཐེངས་ཉི་ཤུ་ལྷག་ལ་སོང་བ་ཡིན། ལན་རེར་ད་དུང་རྡོ་རོ་ཐེ་ལ་རྒུན་ཆང་རེ་བླུད་
དེ་མོ་རང་དགའ་རུ་བཅུག ནུབ་ཅིག་ལ་ང་རང་མོའི་ཁྱིམ་དུ་ཡོད་སྐབས་ཁཱར་མེན་ནང་
དུ་སླེབས་བྱུང་། རྗེས་སུ་ད་དུང་གསར་བུ་ཞིག་ཁྲིད་འདུག་སྟེ་ཁོ་ནི་ང་ཚོའི་མདའ་ཤོག་
གི་མདའ་དཔོན་གཞོན་པ་ཞིག་རེད། “ཁྱོད་རང་མགྱོགས་པོར་ཕར་ལ་སོང་།” མོས་བྷ་
སྀ་ལྀའི་སྐད་ཀྱིས་ང་ལ་དེ་སྐད་སྨྲས། ང་རང་ཅི་བྱ་གཏོལ་མེད་དུ་གྱུར་ཏེ་ཁོང་ཁྲོ་གཏིང་
ནས་ལངས། “ཁྱོད་ཀྱིས་འདི་རུ་ཅི་བྱེད་པ་ཡིན།” མདའ་དཔོན་གཞོན་པས་ང་ལ་འདི་
ལྟར་བཤད། “མར་སོང་། མགྱོགས་པོར་སོང་།” སྐབས་དེར་ང་རང་ཧོན་ཐོར་ཏེ་གོམ་པ་
གཅིག་ཀྱང་སྤོ་མི་ནུས་པར་གྱུར། ང་ཕྱི་ལ་མ་སོང་བ་ན་མདའ་དཔོན་གྱིས་ཞྭ་མོ་ཡང་མ་
ཕུད་པར་ཁོང་ཁྲོ་དྲག་ཏུ་ལངས་ཏེ་ངའི་ཐོང་རྩ་ནས་བཟུང་ཞིང་གཏུམ་དྲག་ངང་སྤྲུགས་
སྤྲུགས་ལན་འགའ་བྱས། ངས་ཁོ་ལ་ཅི་ཞིག་བཤད་པའང་མ་ཤེས། ཁོས་དམག་གྲི་ཤུབས་
ལས་བཏོན་བྱུང་ལ་ངས་ཀྱང་དམག་གྲི་ལག་ཏུ་བླངས་པ་ཡིན། བགྲེས་མོ་དེས་ངའི་ལག་
པ་ནས་བཟུང་སྟེ་མ་བཏང་བ་ན་མདའ་དཔོན་གཞོན་པས་སྐབས་གླགས་དང་བསྟུན་ནས་
ངའི་མགོ་ལ་གྲི་ཡིས་བརྒྱབ་སོང་། དཔྲལ་བའི་སྟེང་གི་རྨ་ཤུལ་འདི་ད་ལྟའང་མཐོང་ཐུབ།
ང་ཕྱིར་ལ་བཀྱེད་ཙམ་བྱས་ཤིང་ལག་པ་གཡུག་ཐེངས་གཅིག་གིས་བགྲེས་མོ་དེ་གན་
རྐྱལ་དུ་བསྒྱེལ་བ་དང་། མདའ་དཔོན་གཞོན་པས་ད་རུང་ཚུར་ལ་དེད་ནས་ཡོང་སྐབས་
ངས་ཁོའི་ལུས་ལ་གྲི་ཡིས་ཐད་ཀར་གཙགས་པ་ཡིན། ཁཱར་མེན་གྱིས་དེ་མ་ཐག་སྒྲོན་མེ་
གཟིམས་ཤིང་བྷོ་ཧེ་མི་ཡའི་སྐད་ཀྱིས་རྡོ་རོ་ཐེ་ལ་མགྱོགས་པོར་ཕྲོས་ཤིག་ཟེར། ང་ཡང་
སྲང་ལམ་དུ་བྲོས་ཡོང་སྟེ་ཕྱོགས་ངེས་མེད་དུ་བརྒྱུགས། གང་ངམ་ཅི་ཞིག་ངའི་རྗེས་སུ་
ཡོང་གིན་པའི་ཚོར་སྣང་སྐྱེས་ཤིང་ཡིད་སེམས་ཅུང་ཟད་ལྷོད་ལ་བབས་པ་ན་ཁཱར་མེན་ང་
དང་ལྷན་དུ་ཡོད་པ་ཚོར། “གསེར་བྱིའུ་གླེན་པ། གླེན་རྒན་ཁྱོད།” མོས་ང་ལ་འདི་ལྟར་
བཤད། “གླེན་རྟགས་རྐྱང་རྐྱང་སྟོན་མཁན། ལྟོས་དང་། ངས་ཁྱོད་རང་སྡུག་ལ་གཏད་
ངེས་ཞེས་སྔ་མོ་ནས་བཤད་ཟིན་པ་མ་ཡིན་ནམ། འོན་ཏེ་བྷོ་ཧེ་མི་ཡའི་བུད་མེད་ཅིག་ལ་
འབྲེལ་འདྲིས་ཡོད་པ་ཡིན་ན་དོན་དག་ཅི་ཞིག་བྱུང་ཡང་སྐྱོབ་ཐབས་ཡོད། སྔོན་ལ་ལག་
ཕྱིས་འདིས་མགོ་བོ་གཅུད་དེ་ཁྱོད་ཀྱི་ཀོ་སྐགས་ང་ལ་ཕྱིན། ཁྱོད་ཀྱིས་སྲང་ཤུར་འདིར་
སྒུགས་དང་ང་རང་ཆུ་ཚོད་སྐར་མ་གཉིས་འགོར་རྗེས་ཕྱིར་ཡོང་ངེས།” མོ་རང་ཆས་
སོང་། ཅང་མ་འགོར་བར་གང་ནས་བཙལ་བའང་མི་ཤེས་པའི་བེར་ཆེན་ཞིག་ཁྱེར་ནས་
སླེབས་བྱུང་། མོས་ང་ལ་དམག་ལྭ་འཕུད་དུ་བཅུག་ཅིང་བེར་ཆེན་སྟོད་ཐུང་གི་ཐོག་ཏུ་
བསྐོན། གོན་སྟངས་འདི་དང་ལྷག་པར་ལག་ཕྱིས་ཀྱིས་མགོ་བོ་གཅུད་པའི་ཆ་བྱད་འདིས་
ང་རང་སྟར་ཁུ་འཚོང་བའི་ཝ་ལེན་སི་ཨ་པ(Valencia)ཞིག་དང་མཚུངས་པར་བྱས་
འདུག དེ་ནས་མོས་ང་རང་སྲང་ཤུར་ཞིག་གི་ཕུག་ན་ཡོད་པའི་ཁང་ཁྱིམ་ཞིག་ལ་ཁྲིད་
ཅིང་རྡོ་རོ་ཐེའི་ཁང་བ་དང་གཉིས་སུ་མེད་པ་ཞིག་རེད། མོ་དང་བྷོ་ཧེ་མི་ཡའི་བུད་མེད་
གཞན་ཞིག་གིས་ངའི་རྨ་ཁ་བཀྲུས་ཏེ་སྨན་བཅོས་བྱས་ཤིང་དེའི་ལག་རྩལ་ནི་དམག་
ཁོངས་ཀྱི་སྨན་པ་ལས་ཀྱང་བཟང་། ང་ལ་བླུད་པ་དེ་ཅི་ཞིག་ཡིན་པ་མི་ཤེས་མོད་གདན་
སྟེང་དུ་ལོག་མ་ཐག་དེ་མུར་གཉིད་དུ་ཡུར།
གཅིག་བྱས་ན་བུད་མེད་དེ་གཉིས་ཀྱིས་ངས་འཐུང་བ་དེའི་ནང་དུ་གཉིད་སྨན་བསྲེས་
པ་འདྲ་སྟེ། ང་རང་ཕྱི་ཉིན་གཉིད་ལས་སད་དུས་ཤིན་ཏུ་འཕྱིས་འདུག མགོ་བོ་ཧ་ཅང་ན་
ཞིང་ཚ་བ་ཡང་ཅུང་ཟད་རྒྱས་ཡོད་ལ། ཡུད་ཙམ་འགོར་རྗེས་ད་གཟོད་སྔ་ཉིན་བཟོས་པའི་
ཆག་སྒོ་དེ་དག་ཡིད་ལ་འཁོར་བྱུང་། ཁཱར་མེན་དང་མོའི་རོགས་པ་གཉིས་ཀྱིས་ངའི་རྨ་རས་
བརྗེས་རྗེས་གདན་འགྲམ་དུ་དཀྱིལ་ཀྲུང་ལ་བསྡད་ཅིང་བྷོ་ཧེ་མི་ཡའི་སྐད་ཀྱིས་སྐད་ཆ
འགའ་བཤད་པ་ནི་ཕལ་ཆེར་ངའི་ནད་གཞིའི་སྐོར་ཡིན་པ་འདྲ། མོ་གཉིས་ཀས་རྨ་ཁ་མི་
འགྱངས་པར་དྲག་སྐྱེད་འབྱུང་ངེས་ཞེས་ང་ལ་སེམས་གསོ་བྱས། འོན་ཀྱང་གང་མགྱོགས་
ངང་སེ་ཝིལ་ལཱར་ཁ་འབྲལ་དགོས་ཏེ་གལ་སྲིད་འཛིན་བཟུང་བྱས་ཚེ་མེ་མདས་སྲོག་ཆད་
གཅོད་ངེས་ཡིན་ཟེར།
“ཕོ་གསར།” ཁཱར་མེན་གྱིས་ང་ལ་འདི་ལྟར་བཤད། “ཁྱོད་ཀྱིས་ལས་ཀ་ཞིག་སྒྲུབ་
རན་རེད། ད་ལྟ་རྒྱལ་པོས་ཁྱོད་ལ་འབྲས་དང་ཉ་ཤ་མཁོ་འདོན་མི་བྱེད་པས་རང་ཁ་རང་
གསོ་བྱ་དགོས། ཁྱོད་རང་གླེན་སྟུག་ཅིག་ཡིན་པས་རྐུ་བྱས་ནའང་སྐྱེན་པོ་མི་འདུག ཡིན་
ཡང་ཁྱོད་ཀྱི་སྟོབས་ཤུགས་ཆེ་ཞིང་ལག་པ་མྱུར། གལ་ཏེ་དཔའ་སྙིང་ཡོད་ན་མཚོ་ཁར་སོང་
སྟེ་ལྐོག་ཚོང་རྒྱོབ། ངས་ཁྱོད་རང་འགག་གསོད་བྱེད་དུ་འཇུག་ངེས་ཞེས་བཤད་པ་མིན་
ནམ། དེ་ནི་མེ་མདས་སྲོག་ཁྲིམས་གཅོད་པ་ལས་བཟང་། གལ་ཏེ་ཁྱོད་ཀྱིས་སྒྲུབ་པ་ལེགས་
ཤིང་སྐོར་ཞིབ་དམག་མི་དང་མཐའ་མཚམས་སྲུང་མཁན་གྱི་ལག་ཏུ་མ་ཚུད་ན་ཁྱོད་ཀྱིས་
རྒྱལ་པོ་ལྟ་བུའི་བདེ་སྐྱིད་ཀྱི་འཚོ་བ་རོལ་ཆོག”
དེ་ལྟར་ངག་འཇམ་པོ་དང་ཁ་བདེ་མོའི་ངང་ནས་འདྲེ་མོ་ལྟ་བུའི་བུ་མོ་འདིས་ང་རང་
ལམ་གསར་པ་ཞིག་ཏུ་ཁྲིད་སོང་། དྲང་མོར་བཤད་ན་ངས་སྐབས་དེར་སྲོག་ཉེས་བསགས་
ཡོད་པས་ལམ་འདི་མ་གཏོགས་གདམ་ག་མེད་པའང་སྨོས་ཅི་ལ་དགོས། སྐུ་ཞབས་ལགས།
མོས་དཀའ་ལས་མང་པོ་རྒྱག་མ་དགོས་པར་ངའི་བློ་ཁ་སྒྱུར་ཐུབ་སོང་། ངའི་སེམས་སུ་དེ་
ལྟ་བུའི་ཡུལ་གྱར་དང་ཉེན་ཁའི་བརྒྱུད་རིམ་ཁྲོད་ངེད་གཉིས་བར་གྱི་འབྲེལ་བ་ཇེ་ཟབ་
སོང་སྟེ་མོའི་སེམས་པ་འགུགས་ཐུབ་པར་སྙམ་ཡོད། ངས་སྔོན་ཆད་ལྐོག་ཚོང་རྒྱག་པའི་ཕོ་
རྒོད་ལ་ལས་བང་རྩལ་ཅན་གྱི་རྟ་ཕོར་ཞོན་ཏེ་རྒྱབ་ལ་མེ་མདའ་ཁུར་ཞིང་། རྟའི་འཕོངས་
ལ་དགའ་རོགས་བསྐྱོན་ནས་ཨན་ད་ལུའུ་སི་ཡ་ས་ཁུལ་དུ་ཕར་རྒྱུག་ཚུར་རྒྱུག་བྱེད་པ་
རྟག་ཏུ་ཐོས་མྱོང་། ངས་ཀྱང་མཛེས་སྡུག་ལྡན་པའི་བྷོ་ཧེ་མི་ཡའི་བུ་མོ་དེ་རྟའི་འཕོངས་ལ་
བསྐྱོན་ཏེ་རི་ལུང་ཐང་གསུམ་དུ་བང་གིས་རྒྱུག་པར་སྔོན་དཔག་བྱས། འོན་ཏེ་ངས་ཁཱར་
མེན་ལ་བསམ་ཚུལ་འདི་དག་ལབ་དུས་མོས་ཧབ་ཆ་བརྒྱབ་ནས་དགོད་ཞོར་དུ་འདི་སྐད་
སྨྲས། “མཚན་མོའི་དུས་སུ་རོམ་རེ་རེས་རང་གི་རོ་མཱི་ཁྲིད་དེ་ཕྱི་རོལ་གྱི་གུར་ནང་དུ་ཉལ་
བ་དེ་ལས་སྐྱིད་པོ་ཞིག་འཇིག་རྟེན་ན་མེད། ད་དུང་གུར་དེའི་རིགས་ནི་ཨ་ལོང་གསུམ་
གྱིས་བལ་ཕྱར་གཅིག་ཡར་བཏེགས་ནས་བཟོས་པ་ཞིག་ཡིན།”
“གལ་ཏེ་ང་རི་མགོར་བསྡད་ཚེ།” ངས་མོ་ལ་འདི་ལྟར་བཤད། “ངས་སེམས་བདེ་
མོ་བྱས་ཆོག་པ་རེད། མདའ་དཔོན་གཞོན་པའམ་གང་ཞིག་གིས་ཀྱང་ཁྱོད་ཉིད་ངའི་ལག་
ནས་འཕྲོག་མི་ཐུབ།”
“ཧ་ཧ། ཕྲག་དོག་བྱེད་པ་ཡིན་ནམ།” མོས་ང་ལ་ལན་འདི་ལྟར་བཏབ། “སྡུག་
གྱོང་རེད། ཁྱོད་འདི་འདྲའི་གླེན་པ་ཞིག་ཡིན་དོན་ཅི། ང་ཁྱོད་དང་འགྲོགས་ནས་ཡོང་བ་
མ་མཐོང་ངམ། ང་ཁྱོད་ལ་དགའ་བས་ད་བར་དུ་ཁྱོད་ལ་དངུལ་རྡོག་གཅིག་ཀྱང་བསླངས་
མ་མྱོང་།”
ནམ་རྒྱུན་མོས་ང་ལ་འདི་ལྟར་ལབ་དུས་ངས་དེ་མ་ཉིད་དུ་མོ་རང་གསོད་པར་འདོད་དོ། །
ཉོག་གཏམ་མང་པོ་མི་བཤད། སྐུ་ཞབས་ལགས། ཁཱར་མེན་གྱིས་ང་ལ་མི་སེར་དཀྱུས་
མའི་ལྭ་བ་ཞིག་ཁྱེར་ཡོང་ཞིང་། ངས་དེ་གྱོན་རྗེས་མིས་མི་ཤེས་པ་དང་ཁྱིས་མི་ཐོས་པར་
བྱས་ཏེ་སེ་ཝིལ་ལཱར་ཁ་གྱེས་ནས་ཧེ་རེ་སྀIལ་སོང་བ་ཡིན། ངའི་ལག་ཏུ་ཕ་སཾ་ཐི་ཡས་
རྒུན་ཆང་འཚོང་མཁན་ཞིག་ལ་སྤྲིངས་པའི་འཕྲིན་ཡིག་ཅིག་ཡོད་ཅིང་། དེ་ཚང་ནི་ལྐོག་
ཚོང་རྒྱག་མཁན་རྣམས་ངོ་འཕྲད་སའི་ས་ཚིགས་ཤིག་རེད། མི་དེས་ང་རང་མཚང་མིང་ལ་
དྷན་ཁཱོ་ཨེར(Dancaire)ཞེས་པའི་འགོ་པ་ཞིག་ལ་ངོ་སྤྲོད་བྱས་པས་ཁོ་ཚོའི་ཚོགས་པའི་
ནང་དུ་ཞུགས། ངེད་ཅག་ཐོག་མར་གྷོ་ཞིན ལ་སོང་ཞིང་ཁཱར་མེན་གྱིས་ང་ལ་དེ་རུ་འཕྲད་
པའི་ཁ་ཆད་བྱས་ཡོད། ནམ་རྒྱུན་ང་ཚོའི་ཉེན་ཁ་ཅན་གྱི་འགུལ་སྐྱོད་དེ་དག་ཏུ་ཁཱར་མེན་
གྱི་ལས་ཀ་ནི་གསང་མྱུལ་བ་ཡིན་པར་མ་ཟད། ལས་ཀ་དེའི་ཐད་དུ་ཧ་ཅང་འབུར་ཐོན་
ཡིན་པར་ངོས་འཛིན་བྱས་ཡོད། འཆར་འགོད་ལྟར་ན་ཐེངས་འདིར་མོ་རང་ཎྷི་པཾ་རོལ་
ཤྲྀར(Gibraltar)ནས་ཡོང་སྟེ་གྲུ་དཔོན་ཞིག་དང་ལྷན་དུ་མཚོ་འགྲམ་ནས་སྒུག་དགོས་
པ་དང་། ང་ཚོས་དབྱིན་ཇིའི་ཚོང་ཟོག་བླངས་ཏེ་གྲུའི་ནང་ལ་བརྩིགས་མ་ཐག་ཐད་ཀར་
སྐྱེལ་འདྲེན་བྱ་རྒྱུ་དེ་ཡིན། དེ་ནས་ང་ཚོ་ཨེ་སི་ཐེ་ཡྀ་ཎལ་སོང་སྟེ་ཚོང་ཟོག་དེ་དག་ལ་
བསྒུགས་རྗེས་སྐོར་ཞིག་རི་ལ་སྦས་དགོས་པ་དང་ལྷག་མ་རྣམས་རོན་ཏ(Ronda)ལ་འཁྱེར་
དགོས། ཁཱར་མེན་སྔོན་དུ་སོང་སྟེ་གནས་ཚུལ་ལ་བརྟགས་རྗེས་ང་ཚོར་དུས་ནམ་ཞིག་ལ་
མཁར་ནང་དུ་སོང་ན་འོས་ཚུལ་བཤད། ཐེངས་དེ་དང་དེའི་ཕྱིས་སུའང་ལེགས་འགྲུབ་བྱུང་
བ་ན་ངའི་སེམས་སུ་ལྐོག་ཚོང་རྒྱག་པ་ནི་དམག་ལ་ཞུགས་པ་ལས་ཀྱང་ལྷག་ཏུ་དོན་སྙིང་
ལྡན་པར་སྙམ། ངས་ད་དུང་ཁཱར་མེན་ལ་ལེགས་སྐྱེས་ཤིག་ཕུལ། དངུལ་ཡོད་ལ་དགའ་
རོགས་ཀྱང་ཡོད་པས་ང་ལ་ཕངས་སེམས་ཅི་ཡང་མ་སྐྱེས་ཏེ། བྷོ་ཧེ་མི་ཡ་པས་ལབ་པ་ནང་
བཞིན་འཚོ་བ་སྐྱིད་པོ་བྱུང་ན་གཡན་པར་ཟ་འཕྲུག་མི་ལངས། ང་ཚོ་གང་དུ་སོང་ནའང་
ཀུན་གྱིས་སྣེ་ལེན་ཡག་པོ་བྱེད་ཅིང་སྤུན་ཟླ་ཚོས་ཀྱང་ང་ལ་སྙིང་ཉེ་བར་མ་ཟད་ད་དུང་
གུས་ཚུལ་སྟོན་པར་བྱེད། དེ་ནི་ངས་མི་ཞིག་བསད་མྱོང་བས་ཡིན་ལ་ཁོ་ཚོའི་ཁྲོད་ན་ལག་
རྗེས་དེ་འདྲ་བཞག་མྱོང་མེད་མཁན་ཡང་ཡོད། དེ་ལས་ཀྱང་འཚོ་བ་གསར་པ་དེའི་ཁྲོད་
ཀྱི་ཆེས་དགའ་ས་ཞིག་ནི་དུས་རྟག་ཏུ་ཁཱར་མེན་ལ་འཕྲད་ཐུབ་པ་དེ་ཡིན་ཞིང་། མོས་ང་
ལ་བཅིངས་པའི་བརྩེ་དུང་ཡང་སྔོན་ཆད་ལས་ལྡབ་འགྱུར་གྱིས་ཟབ། འོན་ཀྱང་མོས་སྤུན་
ཟླ་ཚོའི་གམ་དུ་ངའི་དགའ་རོགས་ཡིན་པར་ཁས་མི་ལེན་པར་མ་ཟད། ད་དུང་ང་ལ་ཁོ་ཚོ་
ཡོད་སར་མོའི་སྐོར་གླེང་བར་མི་བྱ་བའི་མནའ་སྐྱེལ་དུ་བཅུག ང་རང་བུད་མེད་འདིའི་
གམ་དུ་སྡོད་སྐབས་རྟག་ཏུ་ཞི་ཞིང་དུལ་ལ་གཉོམ་དུང་དུང་གིས་མོ་དང་བསྟུན་ཐབས་བྱས་
པ་ཡིན། ཡང་གཅིག་བཤད་ན་དེས་མོ་ནི་ངོ་ཚ་ལ་འཛེམ་པའི་བུད་མེད་ཡ་རབས་ཤིག་
ཡིན་པར་གསལ་བཤད་བྱས་པ་མ་ཡིན་ནམ། ང་ནི་མི་དྲང་རྐྱང་ཞིག་ཡིན་པས་མོས་དངོས་
གནས་སྔོན་ཆད་ཀྱི་ངན་གཤིས་བསྒྱུར་ཟིན་པར་སྙམ།
ང་ཚོའི་སྐོར་ཁག་དེར་མི་བརྒྱད་ནས་བཅུ་ཙམ་ཡོད་ཅིང་གནད་འགག་གི་སྐབས་
སུ་མ་གཏོགས་ལྷན་དུ་འཛོམས་པ་ཤིན་ཏུ་ཉུང་། ནམ་རྒྱུན་མི་གཉིས་གསུམ་རེ་གྲོང་དང་
གྲོར་ཁྱེར་རེ་རེར་ཁྱབ་འདུག་པ་དང་སོ་སོར་རང་ཉིད་འགེབས་བྱེད་ཀྱི་ལས་རིགས་རེའང་
ཡོད་དེ། འདི་མགར་པ་ཡིན་ན་གན་རྟ་ཚོང་རྒྱག་མཁན་ནོ། །ངའི་ལས་རིགས་ནི་ཁབ་སྐུད་
འཚོང་མཁན་ཞིག་ཡིན་མོད། འོན་ཀྱང་སེ་ཝིལ་ལཱར་ནག་ཉེས་བསགས་ཡོད་པས་མི་མང་
འཚོགས་སར་འགྲོ་བ་ཤིན་ཏུ་ཉུང་། ཉིན་ཞིག་ལ། ཡང་དག་པར་བཤད་ན་ནུབ་མོ་ཞིག་
ལ། ང་ཚོ་ཝེ་ཧིར"དུ་འཛོམས་རྒྱུ་གཏན་ཁེལ་བྱས་པས་དྷན་ཁེ་ཨེར་དང་ངེད་གཉིས་ཐོག་
མར་གནས་དེར་འབྱོར། ཁོ་སྤྲོ་སྣང་གིས་ཁེངས་ཏེ་ང་ལ་འདི་ལྟར་བཤད། “ང་ཚོར་སྤུན་ཟླ་
གཅིག་གིས་ཇེ་མང་དུ་འགྲོ་རྒྱུ་རེད། ཁཱར་མེན་གྱིས་གཡོ་ཐབས་ཤིག་བཀོལ་ཏེ་ཐ་རི་ཧྥའི་
བཙོན་ཁང2ནས་མོ་རང་གི་རོམ་ཁྲིད་དེ་ཕྱི་ལ་ཐོན་ཡོད།” ཕལ་ཆེར་སྤུན་ཟླ་ཚང་མས་བྷོ་
ཧེ་མི་ཡའི་སྐད་སྨྲ་བས་ན་ངས་ཀྱང་རོབ་ཙམ་གོ་ཐུབ་པར་གྱུར་ཡོད། རོམ་ཞེས་པའི་མིང་
བརྡ་ཐོས་མ་ཐག་ངའི་ཡིད་སེམས་བློང་བློང་པོར་གྱུར་ཏེ “ཅི་ཟེར། མོའི་ཁྱོ་ག དེ་ལྟར་ན་
མོ་རང་གཉེན་སྒྲིག་བྱས་ཟིན་ནམ” ཞེས་འགོ་པར་དྲིས།
“ལོས་ཡིན།” ཁོས་འདི་ལྟར་ལན་བཏབ། “མིག་གཅིག་མ་གར་སི་ཡ(Garcia)ཡི་
ཆུང་མར་གྱུར་ཟིན། མོ་དང་འདྲ་བར་སྤྱང་གྲུང་ལྡན་པའི་བྷོ་ཧེ་མི་ཡ་པ་ཞིག་རེད། སྐྱེས་པ་
ལས་ངན་འདི་སྤྱིར་ན་བཙོན་དུ་འདུག་དགོས་མོད། ཁཱར་མེན་གྱིས་བཙོན་ཁང་གི་སྨན་
པར་མགོ་སྐོར་བཏང་སྟེ་རང་ཉིད་ཀྱི་རོམ་ལ་རང་དབང་ཐོབ་ཏུ་བཅུག་པ་རེད། ཨཻ…………… ཅི་
འདྲའི་བུ་མོ་ནུས་པ་ཅན་ཞིག་རེད་ཨང༌། མོས་ལོ་གཉིས་ཀྱི་ཡར་སྔོན་ཙམ་ནས་ཁོ་རང་
བཙོན་ནས་ལེན་རྩིས་བྱས་ནའང་ལེགས་འགྲུབ་མ་བྱུང་བས་བཙོན་ཁང་གི་སྨན་པ་བརྗེ་
རག་བར་དུ་ལུས། ཐེངས་འདིར་ཕལ་ཆེར་མོས་ལམ་སང་སྨན་པ་གསར་པ་དེ་དང་འབྲེལ་
འདྲིས་བྱེད་ཐུབ་པ་བྱུང་བས་ཡིན།” ཁྱེད་ཀྱིས་བསམ་བློ་ཞིག་ཐོངས་དང་། གཏམ་འདི་
ཐོས་མ་ཐག་ངའི་ཡིད་སེམས་ཅི་ལྟ་བུ་ཞིག་ཏུ་འགྱུར་ངེས། ཡུན་རིང་མ་འགོར་བར་ངས་
མིག་གཅིག་མ་དངོས་སུ་མཐོང་བྱུང་། ཁོ་ནི་བྷོ་ཧེ་མི་ཡའི་མི་རིགས་ནང་གི་ཚེས་གདུག་པ་
ཅན་དེ་ཡིན་པར་ཐེ་ཚོམ་མེད་དེ། ཁོའི་ཤ་མདོག་ནག་ལ་སེམས་པ་དེ་བས་ཀྱང་ནག ང་
རང་ཚེ་འདིར་འཕྲད་པའི་མི་ཆེས་ངན་པ་དེ་ཁོ་ཡིན་ངེས། ཁཱར་མེན་དང་ཁོ་གཉིས་ལྷན་
དུ་སླེབས་ཤིང་མོས་ང་ཡོད་སར་ཁོ་ལ་རོམ་ཞེས་བོས་ཏེ་ངའི་ཕྱོགས་སུ་མིག་བརྡ་འཕེན་པ་
དང་། གར་སི་ཡའི་མགོ་བོ་ཕར་འཁོར་ཚེ་མོས་ང་ལ་བལྟས་ཏེ་ཡ་མ་ཟུང་གི་རྣམ་འགྱུར་
སྟོན་པར་བྱེད། ང་རང་ཤིན་ཏུ་ཁྲོས་ཏེ་མཚན་གང་བོར་མོ་ལ་ཁ་ཡ་མ་བྱས། ཕྱི་ཉིན་ནངས་
མོར་ང་ཚོས་སྡུད་གསོག་བརྒྱབ་སྟེ་ལམ་ལ་ཆས་སྐབས་སྐྱ་མི་བཅུ་གསུམ་ལྷག་ང་ཚོའི་རྗེས་
སུ་བརྒྱུགས་ཡོང་བ་མཐོང་བྱུང་། ཨན་ད་ལུའུ་སི་ཡ་ཡི་ཁ་ཕོ་ཅན་དེ་དག་གིས་ནམ་རྒྱུན་
མི་གསོད་པ་ལ་ཡ་མི་ང་ཞེས་འུད་ཤོབ་བཤད་ནའང་གལ་ལ་ཐུག་དུས་དེ་མ་ཐག་ངུ་སྐད་
ཤོར་ནས་ཕྱོགས་བཞིར་བྲོས། དྷན་ཁཱོ་ཨེར་དང་གར་སི་ཡ། རེ་མེན་ཏ་ཏོ(Remendado)རུ་
འབོད་པའི་ཨེ་སི་ཙ'lཡི་གསར་ཡག་ཅིག་དང་ཁཱར་མེན་བཅས་ཀྱི་སེམས་ལ་སྔངས་འཚབ་
སྐྱེས་མེད་པ་མ་གཏོགས། གཞན་རྣམས་ཀྱིས་ཁལ་དྲེའུ་རྣམས་བཏང་ཞིང་རྟ་ལས་བབས་
ཏེ་རྗེས་འདེད་དཀའ་བའི་ལུང་གྲོག་ནང་དུ་བྲོས། ང་ཚོས་ཁལ་དྲེའུ་རྣམས་ཁྲིད་ན་འབྲོ་མི་
ཐུབ་པ་རྟོགས་པས་མྱུར་དུ་རིན་ཐང་ཅན་གྱི་དངོས་པོ་རྣམས་ཕོག་སྟེ་ཕྲག་ལ་ཁུར་ཞིང་ངོས་
གཟར་ཤོས་དེ་རུ་ཐུར་ལ་བྲོས་པ་ཡིན། ཐོག་མར་ང་ཚོས་རྡོག་ཁྲེས་རྣམས་ཐུར་ལ་བསྒྲིལ་
བ་དང་། དེ་ནས་ཕྱི་རྟིང་ས་ལ་རེག་སྟེ་ཐུར་དུ་ནུར་ཞིང་གང་ནུས་ཀྱིས་རྡོག་ཁྲེས་ཀྱི་རྗེས་སུ་
བསྙེགས། སྐབས་དེར་སྐྱ་དམག་རྣམས་ཀྱིས་ང་ཚོར་གཏད་དེ་མེ་མདས་གང་བྱུང་དུ་བརྒྱབ་
ཡོང་ལ། དེ་ནི་ངས་ཐེངས་དང་པོར་མདེའུའི་སིར་སྒྲ་ཐོས་པ་ཡིན་མོད་སྐྲག་དགོས་པ་ཞིག་
གཏན་ནས་མ་རེད། བུད་མེད་ཅིག་གི་འཛུམ་མདངས་ཀྱི་ཕྱིར་དུ་ཤི་གསོན་ནི་ཅི་ཡང་མིན།
མཐར་ལས་ངན་པའི་རེ་མེན་ཏ་ཏོ་མ་གཏོགས་ང་ཚོ་ཚང་མ་ཐར་བ་རེད། ཁོའི་རྐེད་པར་
མདེའུ་ཞིག་ཕོག་འདུག་པས་ངས་རྡོག་ཁྲེས་ས་ལ་གཡུགས་ནས་དེ་འཕྲལ་དུ་ཁོ་རང་བསྐྱོར།
“གླེན་པ།” གར་སི་ཡ་ཡིས་འདི་ལྟར་སྨྲས། “ལན་ཆགས་ཤིག་གིས་ཅི་བྱེད།
མེད་པར་བཟོས་ཤིག ཁོའི་སྲིང་བལ་གྱི་རྐང་འབོབ་རིང་པོ་དེ་མ་བརྗེད་པར་གྱིས།”
“ཁོ་སྐྱུར་ཞོག ཁོ་སྐྱུར་ཞོག” ཁཱར་མེན་གྱིས་དེ་སྐད་འུར་བརྒྱབ།
ང་རང་ཐང་ཆད་དྲགས་པས་བྱ་ཐབས་ཟད་དེ་རེ་མན་ཏ་ཏོ་བྲག་རྩར་ཁེན་དུ་བཅུག་
པ་ན། གར་སི་ཡ་ཚུར་ཡོང་སྟེ་མེ་མདས་ཁོའི་མགོ་ལ་གཏད་ནས་བསྟུད་མར་མདེའུ་སྒྲོམ་
གང་བོ་བརྒྱབ་པ་རེད། “ད་ནི་སུ་ཞིག་གིས་ཁོའི་ངོ་རྟགས་འཛིན་ནུས་སམ།” ཁོས་མདེའུ་
བཅུ་གཉིས་ཕོག་པའི་ངོ་གདོང་རལ་བོ་དེ་ལ་བལྟས་ནས་དེ་སྐད་སྨྲས།——ལྟོས་དང་།
སྐུ་ཞབས་ལགས། འདི་ནི་ངའི་འཚོ་བ་སྐྱིད་པོ་དེ་ཡིན། ས་རུབ་པ་ན་ངེད་ཅག་ཚེར་སྡོང་
ཚང་ཚིང་དུ་འཁྲིགས་པའི་ས་ཆ་ཞིག་ལ་སླེབས་པ་དང་། ལུས་སྟོབས་ཡོངས་སུ་ཟད་ཅིང་
བཀྲེས་སྐོམ་གྱིས་མནར་ཡོད། ཁལ་དྲེའུ་རྣམས་ཀྱང་བོར་བས་ཚོང་རྩ་ཅི་ཡང་མེད་པར་
གྱུར། ཁྱེད་ཀྱིས་བསམ་ན་གདོན་འདྲེ་ལྟ་བུའི་གར་སི་ཡས་ཅི་བྱས་པ་རེད། ཁོས་གློ་ཁུག་
ལས་ཤོག་ཤོ་ཞིག་བླངས་རྗེས་ཁོ་རང་གིས་བསྒྲོན་པའི་མེ་ཕུང་དེའི་འོད་ངོགས་སུ་དྷན་ཁེ་
ཨེར་དང་ལྷན་དུ་རྒྱན་བསྐུགས་པ་རེད། སྐབས་དེར། ང་རང་གན་རྐྱལ་དུ་ལོག་སྟེ་ནམ་
མཁར་བལྟས་ནས་བསྡད་ཅིང་སེམས་སུ་རེ་མེན་ཏ་ཏོ་ཤར། ཁོ་དང་འདྲ་བར་འཕྲལ་ཐག་
བཅད་ནའང་བཟང་བར་སྙམ། ཁཱར་མེན་ང་དང་མི་རིང་བའི་ས་རུ་དཀྱིལ་ཀྲུང་ལ་བསྡད་
ཡོད་པ་དང་མཚམས་རེར་ཕེག་རྡོབ་རྡེབ་བཞིན་སྣ་གླུ་རེ་ལེན་པར་བྱེད། ཡུད་ཙམ་འགོར་
རྗེས་མོ་རང་ཚུར་སླེབས་བྱུང་ལ། ཕལ་ཆེར་ང་ལ་ཁ་རོག་གེར་སྐད་ཆ་འགའ་ལབ་འདོད་
ཡོད་པ་འདྲ། ངའི་གམ་དུ་འབྱོར་མ་ཐག་མོས་ཁ་གྲག་ལོང་མི་སྟེར་བར་ང་ལ་འོ་གཉིས་
གསུམ་ཙམ་བྱས་སོང་།“ཁྱོད་ནི་འདྲེ་མོ་ཞིག་རེད།”ངས་མོ་ལ་དེ་སྐད་སྨྲས། “ཡིན།” མོས་
དེ་ལྟར་ལན་བཏབ་བྱུང་།
ཆུ་ཚོད་འགའ་ལ་ངལ་གསོས་རྗེས་མོ་རང་གྷོ་ཞིན་ལ་ཆས་པ་དང་། ཕྱི་ཉིན་སྔ་དྲོར་
ལུག་རྫི་བྱིས་པ་ཞིག་གིས་ང་ཚོར་བག་ལེབ་ཉུང་ཙམ་བསྐྱལ་བ་རེད། ང་ཚོར་ཉིན་དཀར་
ལས་ཀ་ཅི་ཡང་མེད་ལ་མཚན་མོར་ཁཱར་མེན་གྱི་བརྡ་ལ་རེ་སྒུག་བྱེད་བཞིན་གྷོ་ཞིན་གྱི་
ཕྱོགས་སུ་ཆས་པ་ཡིན། འོན་ཏེ་མོའི་གནས་ཚུལ་ཅི་ཡང་མ་ཐོས། ནམ་ལངས་ཁར་མི་ཞིག་
གིས་དྲེའུ་འགའ་དེད་དེ་ཚུར་སླེབས་ཤིང་། གྱོན་གོས་གྲལ་དག་ཅན་གྱི་བུད་མེད་ཅིག་
དང་གཡོག་མོ་ལོས་ཡིན་སྙམ་པའི་བུ་མོ་ཆུང་ཆུང་ཞིག་ཀྱང་ཁྲིད་འདུག གར་སི་ཡ་ན་
རེ། “ལྟོས་དང་། སན་ཐ་ཉི་ཁོ་ལཱ་སྀ ཡིས་ངེད་ཅག་ལ་དྲེའུ་གཉིས་དང་བུད་མེད་གཉིས་
བསྐྱལ་ནས་སླེབས་བྱུང་། ང་ལ་མཚོན་ན་དྲེའུ་བཞི་ཡིན་ན་བཟང་མོད། འོན་ཀྱང་སྐྱོན་
མི་འདུག ངས་བཀོད་སྒྲིག་ཡག་པོ་ཞིག་བྱ་ངེས།” ཁོས་ལག་ཏུ་མེ་མདའ་འཆང་སྟེ་སྡོང་
ཕྲན་གྱི་ནགས་རྫོབས་དེའི་ཕག་ནས་རི་གཤམ་དུ་བབས་རྗེས་ལམ་ཕྲན་གྱི་ཕྱོགས་སུ་ཆས་
པ་དང་། དྷན་ཁེ་ཨེར་དང་ངེད་གཉིས་ཁོ་དང་རིང་དུ་མ་བྲལ་བར་རྗེས་སུ་འབྲངས་ཏེ་
སོང་། མདའ་རྒྱང་གང་གི་མཚམས་སུ་སླེབས་པ་ན་མཉམ་གཅིག་ཏུ་མདུན་ལ་མཆོངས་ཏེ་
འཇིགས་སྐུལ་བྱས་པ་ཡིན། ང་ཚོས་རྣམ་འགྱུར་འཇིགས་སུ་རུང་བ་ཞིག་བསྟན་མོད། བུད་
མེད་དེ་སྐྲག་རྒྱུ་ཕར་ཞོག དེ་ལས་ལྡོག་སྟེ་ཧབ་ཆ་བརྒྱབ་བྱུང་། “ཧེ། གླེན་པ་འདི་དག་
གིས་ང་རང་སྐུ་ལྕམ་ཞིག་ཏུ་འཁྲུལ་འདུག” མ་གཞི་བུད་མེད་དེ་ནི་ཁཱར་མེན་ཡིན་ལ་
རྫུན་ཆས་ཧ་ལས་པ་ཞིག་སྤྲས་འདུག གལ་སྲིད་སྐད་རིགས་གཞན་ཞིག་བཤད་པ་ཡིན་ཚེ་
ངས་མོ་རང་ངོས་མི་ཟིན་པ་ཁོ་ཐག་རེད། མོ་རང་དྲེའུ་ལས་བབས་ཏེ་དྷན་ཁེ་ཨེར་དང་གར་
སི་ཡ་གཉིས་ལ་ཤུབ་བུར་སྐད་ཆ་འགའ་བཤད་རྗེས་ང་ལ་འདི་སྐད་སྨྲས། “གསེར་བྱིའུ།
ཁྱོད་རང་འགག་གསོད་མ་བྱས་པའི་སྔོན་ལ་འུ་གཉིས་སླར་ཡང་འཕྲད་སྲིད། ད་ལྟ་ང་རང་
ཨེ་ཅིབ་ཀྱི་དོན་དུ་ཎྷི་ལྀ་རོལ་ཤྀར་ལ་འགྲོ་དགོས། ངས་དུས་ཐོག་ཏུ་ཁྱོད་ཚོར་བརྡ་གཏོང་
ངེས།” མོས་ང་ཚོར་ཉིན་འགའ་ལ་གབ་ཆོག་པའི་གནས་ཤིག་བསྟན་རྗེས་ངེད་ཅག་དང་
ཁ་གྱེས་སོང་། བུད་མེད་འདི་ནི་དངོས་གནས་ང་ཚོའི་མགོན་སྐྱབས་སུ་སྣང་། ཡུན་རིང་མ་
འགོར་བར་མོས་མི་མངགས་ཏེ་ང་ཚོར་དངུལ་ལོར་བསྐྱལ་བར་མ་ཟད། ད་དུང་རིན་ཐང་
དེ་ལས་ལྷག་པའི་བརྡ་འཕྲིན་ཞིག་བཏང་འདུག་སྟེ། ཉིན་ག་གེ་མོ་ཞིག་ལ་དབྱིན་ཇིའི་སྐུ
དྲག་གཉིས་ཀྱིས་ལམ་ག་གེ་མོ་བརྒྱུད་དེ་རྗི་ལྀ་རོལ་ཤྀར་ནས་གྷཾ་ར་ན་ཏ་ལ་འགྲོ་རྒྱུ་རེད་
ཅེས་སྨྲས། མི་གོ་བ་ཅན་ལ་ཚིག་གཅིག རྟ་གོམ་པ་ཅན་ལ་ལྕག་གཅིག་ཅེས་པའི་དཔེ་ལྟར་
བརྡ་འདི་ཙམ་གྱིས་ཆོག་ལ། དབྱིན་ཇི་པ་འདི་གཉིས་ཀྱི་ཁུག་མ་དངུལ་གྱིས་ཁེངས་ཡོད་
པ་སྨོས་ཅི་དགོས། གར་སི་ཡས་མི་དེ་གཉིས་གསོད་དགོས་ཟེར་མོད་དྷན་ཁེ་ཨེར་དང་ངེད་
གཉིས་འཐད་པ་མ་བྱུང་། དེ་བས་ངེད་ཅག་གིས་ངེས་པར་མཁོ་བའི་ལྭ་བ་དང་། ཁོ་གཉིས་
ཀྱི་ལག་གི་དངུལ་དང་ཆུ་ཚོད་འཁོར་ལོ་ལས་ཅི་ཡང་མ་བླངས།
སྐུ་ཞབས་ལགས། མི་ཞིག་ངན་པར་འགྱུར་བའི་གོ་རིམ་དེ་བསམ་ཡུལ་ལས་འདས་
པ་ཞིག་རེད། བུད་མེད་མཛེས་མ་ཞིག་གིས་བླ་འཁྱམས་པར་བྱས་ལ། མོའི་ཆེད་དུ་གཞན་
ལ་ཤི་གསོན་གྱི་འཛིང་མོ་བྱས་ཤིང་ནག་ཉེས་བསགས་ཏེ་རི་ལ་འཁྱམས། ལྐོག་ཚོང་རྒྱག་
པ་ནས་ཇག་པའི་ལས་སུ་ཞུགས་པ་སོགས་ནི་བློ་ཡུལ་ལས་འགོངས་པ་ཞིག་རེད། ང་ཚོས་
དབྱིན་ཇིའི་སྐུ་དྲག་གཉིས་ཀྱི་དོན་འདི་བསྒྲུབས་རྗེས། ཎྷི་པྲྀ་རོལ་ཤྀར་གྱི་རྒྱུད་དུ་ཡུན་
རིང་འདུག་མི་རུང་སྙམ་སྟེ་ཐད་ཀར་རོན་ཏའི་རི་ཁྲོད་དུ་སོང་། ཁྱེད་ཀྱིས་ང་ལ་ཧོ་སེ་མཱ
རི་ཡ(Jose- Maria)གླེང་མྱོང་བ་མིན་ནམ། ངས་ཏག་ཏག་གནས་དེ་རུ་ཁོ་རང་ངོ་ཤེས་པ་
ཡིན། ཁོ་ཕྱི་ལ་ཆས་སྐབས་རྒྱུན་པར་དགའ་རོགས་ཁྲིད་ནས་འགྲོ་ཞིང་། བུད་མེད་དེ་ནི་
མཛེས་སྡུག་ལྡན་ལ་གཞུང་དྲང་གཤིས་འཇམ་ཞིག་ཡིན་པར་མ་ཟད། གཞན་ལ་བཀུར་
བསྟི་ཆེ་ཞིང་ཚིག་རྩུབ་མི་སྨྲ་བ། ད་དུང་ཁོ་ལ་བློ་སེམས་རྩེ་གཅིག་ཡིན་པ་ཞིག་རེད། ཡིན་
ནའང་ཁོས་མོ་ལ་བདེ་སྐྱིད་སྟེར་ཐུབ་ཀྱི་མེད་པར་རྟག་ཏུ་ཕྱི་རུ་བུད་མེད་གཞན་དག་ལ་རྩེ་
ཞིང་། སྐབས་ལན་རེར་མིག་སེར་རྒྱག་བཞིན་མོ་ལ་གཅར་རྡུང་བྱེད། ཐེངས་ཤིག་ལ་ཁོས་
ད་དུང་མོ་ལ་གྲི་ཡིས་བསྣུན་པ་རེད། འོན་ཀྱང་དེ་ལ་རྐྱེན་བྱས་ཏེ་བུ་མོ་དེ་ཁོ་ལ་ལྷག་ཏུ
དགའ་བར་གྱུར། བུད་མེད་ནི་མ་གཞི་ནས་དེ་འདྲ་ཞིག་རེད། ལྷག་པར་དུ་ཨན་ད་ལུའུ་སི་
ཡའི་བུད་མེད་རྣམས་དེ་འདྲ་ཞིག་རེད། བུ་མོ་དེས་རང་གི་དཔུང་བའི་སྟེང་གི་རྨ་ཤུལ་དེ་
ནི་གཟི་བརྗིད་ཅིག་ཏུ་འདོད་ཅིང་འཇིག་རྟེན་འདིའི་ཆེས་མཛེས་པ་ཞིག་ཏུ་བསྒོམས་ནས
གཞན་ལ་སྟོན་པར་བྱེད། གཞན་ཡང་ཧོ་སེ•མཱ་རི་ཡ་ནི་གྲོགས་པོའི་ལ་རྒྱ་སྲུང་མཁན་ཞིག་
མིན་ཏེ། ཐེངས་ཤིག་ལ་ང་ཚོ་ཐུན་མོང་གི་འགུལ་སྐྱོད་ཁྲོད་ཁོས་གཡོ་ཐབས་སྤྱད་དེ་ཁེ་
ཕན་ཐམས་ཅད་ཁོ་ལ་ཐོབ་ཅིང་། རྡུང་རྡེག་དང་རྙོག་དྲ་ཚང་མ་ང་ཚོར་སྤྲད། འོན་ཏེ། ང་
སླར་ཡང་བརྗོད་བྱ་དངོས་ལ་འབབ་པར་བྱ། ང་ཚོ་ལ་ཁཱར་མེན་གྱི་ཕྱོགས་ནས་གནས་ཚུལ་
ཅི་ཡང་མ་འབྱོར་བས་དྷན་ཁེ་ཨེར་ན་རེ། “ང་ཚོའི་ཁྲོད་ཀྱི་མི་གཅིག་ངེས་པར་དུ་བྷི་པཾ་
རོལ་ཅྀར་ལ་གནས་ཚུལ་རྩད་གཅོད་བྱེད་དུ་འགྲོ་དགོས། མོས་ཉོ་ཚོང་ཞིག་ལ་ཇུས་འགོད་
བྱེད་པ་ཡིན་ངེས། ང་སོང་ན་ཆོག་མོད། འོན་ཀྱང་ཎྷི་ལྀ་རོལ་ཤྀར་གྱི་རྒྱུད་ན་ང་རང་ཤེས་
མཁན་ཤིན་ཏུ་མང་།" མིག་གཅིག་མ་ན་རེ། “ང་ཡང་དེ་བཞིན་ཡིན། ངས་དེ་རུ་ཉ་མ་
སྡིག་ རྣམས་ལ་མགོ་སྐོར་ཐེངས་མང་བཏང་མྱོང་། ཡང་གཅིག་བཤད་ན་ང་ལ་མིག་གཅིག་
མ་གཏོགས་མེད་པས་རྫུན་ཆས་སྤྲ་བར་ཡང་བདེ་པོ་མེད།” “དེ་ལྟར་ན། ང་འགྲོ་དགོས་
པར་འདུག་ཨང་།” ངས་དེ་སྐད་བཤད་ཅིང་ཁཱར་མེན་དང་འཕྲད་ཐུབ་པར་འདོད་པས་
སེམས་པ་དགའ་ལྷང་ལྷང་དུ་གྱུར་ཏེ “ཤོད་དང་། ཇི་ལྟར་འགྲོ་དགོས" ཞེས་དྲིས།
ཁོ་གཉིས་ན་རེ། “གྲུ་ལ་སྡོད་པའམ་སན·རོག་ཁོབརྒྱུད་ནས་འགྲོ་བ་གཉིས་ལས་
གང་ལེགས་པ་རང་གིས་ལྟོས། བྷི་པཾ་རོལ་འྀར་ལ་འབྱོར་རྗེས། གྲུ་ཁ་རུ་མིང་ལ་ལཱ་རོལ་ལོ་
ཎ(La Rollona)ཞེས་པའི་ཁྲོག་ལེ་འཚོང་མཁན་ཞིག་ཡོད་པ་དེ་འཚོལ་ཐབས་བྱོས། མོ་
རང་རྙེད་ཚེ་མོས་ས་དེའི་གནས་ཚུལ་མཐའ་དག་ཁྱོད་ལ་བཤད་ངེས།” དེ་ལྟར་གཏན་
ཁེལ་བྱས་རྗེས་ངེད་ཅག་གྷོ་ཞིན་གྱི་རི་ཁྲོད་དུ་སོང་ཞིང་། ང་ཤིང་ཏོག་འཚོང་མཁན་ཞིག་
ཏུ་བརྫུས་རྗེས་རང་ཉིད་གཅིག་པུ་རྗི་པཾ་རོལ་ཤྀར་ལ་སོང་། རོན་ཏ་རུ་ང་ཚོའི་མི་ཞིག་གིས་
ང་ལ་ལམ་ཡིག་ཅིག་བླངས་པ་དང་གྷོ་ཞིན་ནས་མི་ཞིག་གིས་ང་ལ་བོང་བུ་ཞིག་མཁོ་འདོན་
བྱས་པ་ན། ངས་ཚ་ལུ་མ་དང་ག་གོན ཁལ་དོ་བཀལ་ནས་ལམ་ལ་ཆས་པ་ཡིན། རྗི་པཾ་རོལ་
ཐར་ལ་སླེབས་པ་ན། མི་མང་པོ་ཞིག་གིས་ལཱ་རོལ་ལོ་ཎ་ཤེས་མོད། འོན་ཀྱང་མི་ལ་ལས་མོ་
རང་ཤི་ཟིན་ཟེར་བ་དང་ཡང་ཁ་ཅིག་གིས་མོ་རང་ཧྥི་ནི་པུ་སཾ•ཐེ་རོ2 ལ་ཕྱིན་པ་རེད་ཟེར།
ངས་བལྟས་ན་མོ་གར་སོང་ཆ་མེད་དུ་གྱུར་པ་ནི་ང་ཚོས་ཁཱར་མེན་དང་འབྲེལ་འདྲིས་བྱ་
མི་ཐུབ་པར་རག་ལས་ཡོད། ངས་བོང་བུ་ཕྱུགས་ར་ཞིག་ཏུ་བཏགས་རྗེས། སིལ་ཏོག་འཚོང་
མཁན་ཞིག་ཏུ་བརྫུས་ཏེ་ཚ་ལུ་མ་ཁུར་ནས་སྲང་ལམ་དུ་ཡར་འགྲོ་མར་འགྲོ་བྱས། དྲང་མོར་
བཤད་ན་ངས་ངོ་ཤེས་ཤིག་ལ་འཕྲད་ཨེ་ཡོང་སྙམ་པ་ཡིན། གནས་འདི་ལ་འཛམ་གླིང་གི་
རྒྱལ་ཁབ་སོ་སོའི་མི་འདྲ་མིན་སྣ་ཚོགས་འདུས་ཡོད་པས་གནམ་ཐུག་མཆོད་རྟེན3དང་
གཉིས་སུ་མེད་དེ། སྲང་ལམ་དུ་གོམ་པ་བཅུ་ཙམ་ལ་སོང་ཚེ་སྐད་རིགས་བཅུ་ལྷག་ཐོས་
ཐུབ། ང་རང་བྷོ་ཧེ་མི་ཡའི་མི་འགའ་ལ་འཕྲད་མོད་ཁོ་ཚོར་ཐད་ཀར་ཡིད་ཆེས་བྱེད་མ་ཕོད།
ངས་ཁོ་ཚོར་བརྟགས་ཤིང་ཁོ་ཚོས་ཀྱང་ང་ལ་བརྟགས། ང་ཚོས་ཕན་ཚུན་ཁྲམ་པ་ཡིན་
པར་ཚོད་དཔག་བྱས། འོན་ཏེ་ཕྱོགས་ཁག་གཅིག་ལ་གཏོགས་མིན་གཏན་ཁེལ་བྱེད་རྒྱུ་ནི་
གལ་ཆེན་ནང་གི་འགངས་ཆེན་དེ་ཡིན། སྲང་ལམ་དུ་ཏག་ཏག་ཉིན་གཉིས་ལ་འཁྱམས་
ནའང་འཐོབ་བྱ་ཅི་ཡང་མེད་དེ། ཁཱར་མེན་གྱི་གནས་ཚུལ་མ་ཐོས་ལ་ལཱ་རོལ་ལོ་ཎ་གར་
ཡོད་ཀྱང་མ་ཤེས། ས་རུབ་ལ་ཉེ་འདུག ངས་དངོས་པོ་ཙག་ཙིག་ཅིག་ཉོས་ཏེ་ཕྱིར་རོགས་
ཟླ་གཉིས་ཀྱི་གམ་དུ་འགྲོ་དགོས་སམ་སྙམ་སྟེ་སྲང་ལམ་དུ་ཐེ་ཚོམ་ངང་འཆམ་འཆམ་བྱེད་
སྐབས། གློ་བུར་དུ་བུད་མེད་ཅིག་གིས་སྒེའུ་ཁུང་ལས་ང་འབོད་པ་ཐོས་བྱུང་། “ཚ་ལུ་མ་
""འཚོང་མཁན- ངས་མགོ་བོ་ཡར་བཏེགས་ནས་བལྟས་པ་ན། ཁཱར་མེན་དང་དམག་
ལྭ་དམར་པོ་གྱོན་པའི་དམག་དཔོན་ཞིག་དཔུང་བ་མཉམ་གཤིབ་ཀྱིས་ཉི་ཁྱམས་ཀྱི་བར་ན་
ལངས་འདུག་པ་མཐོང་བྱུང་། དམག་དཔོན་དེས་གསེར་མདོག་གི་དཔུང་རྟགས་བཏགས་
ཤིང་སྐྲ་འཇིལ་ལིར་ཆགས་པ་སོགས་སྐུ་དྲག་གི་བརྗིད་ཉམས་མངོན་པར་དོད། ཁཱར་མེན་
གྱིས་ཀྱང་གཟབ་མཆོར་སྤྲས་འདུག་སྟེ། སྟོད་ལྷེ་སྤུས་ལེགས་དང་གསེར་གྱི་སྐྲ་འཁྱིག ད་
དུང་ལུས་ཡོངས་སུ་དར་གོས་ཀྱིས་གཡོགས་འདུག འཕྱན་མོ་དེར་འགྱུར་ལྡོག་ཅི་ཡང་
མེད་ལ་ཧབ་ཆ་བརྒྱབ་སྟེ་ལུས་པོ་དྲང་མོར་དགྱེ་བའང་དཀའ་བར་གྱུར། དབྱིན་ཇི་པ་དེས་
ཡག་པོར་མི་འཁྱོངས་པའི་སི་ཕེན་གྱི་སྐད་ཀྱིས་སྐུ་ལྕམ་གྱིས་ཚ་ལུ་མ་ཉོ་བར་འདོད་ཅེས་
ང་རང་ཡར་བོས། ཁཱར་མེན་གྱིས་ང་ལ་བྷ་སྀ་ལྀའི་སྐད་ཀྱིས “ཡར་ཤོག་དང་། ཧ་ལས་མི་
དགོས” ཞེས་བཤད། དྲང་མོར་བཤད་ན། མོ་ལ་ཧ་ལས་དོན་ཅི་ཡང་མེད། འོན་ཀྱང་ཡང་
བསྐྱར་མོ་དང་འཕྲད་པས་དགའ་སྐྱོ་ཅི་ཡིན་མི་ཤེས་པའི་ཚོར་བ་ཞིག་སྐྱེས་བྱུང་། སྒོ་སྲུང་
ངམ་གཡོག་པོ་སྟེ་གཟུགས་པོ་རིང་ཞིང་གདོང་ལ་དཀར་རྩི་བྱུགས་པའི་དབྱིན་ཇི་པ་ཞིག་
གིས་ང་རང་རྒྱས་སྤྲོས་ཅན་གྱི་ཚོམས་ཆེན་ཞིག་ཏུ་ཁྲིད། ཁཱར་མེན་གྱིས་མྱུར་དུ་བྷ་སཾ་ལྀའི་
སྐད་ཀྱིས་ང་ལ་འདི་ལྟར་སྨྲས། “ཁྱོད་ཀྱིས་སི་ཕེན་གྱི་སྐད་ཅི་ཡང་མི་གོ་ཁུལ་བྱོས། ང་
ཡང་ངོ་མི་ཤེས་ཁུལ་བྱོས།” དེ་ནས་མོས་ཁ་ཕར་འཁོར་ཏེ་དབྱིན་ཇི་པ་དེར་འདི་སྐད་
སྨྲས། “ངས་ཁྱེད་ལ་བཤད་ཟིན་པ་མིན་ནམ། ངས་ཁོ་རང་མཐོང་བ་ཙམ་གྱིས་བྷ་སཾ་ལྀའི་
མི་ཞིག་ཡིན་པར་ཤེས། ཁྱེད་ཀྱིས་གསོན་དང་། ཁོའི་སྐད་ཆ་འདི་ཅི་འདྲའི་མཚར་པོ་ཞིག་
རེད་ཨང་། ཕར་བལྟས་ནའང་གླེན་ཞད་ཅིག་འདུག་པ་མིན་ནམ། ཐབ་ཚང་ལས་བཟུང་
བའི་བྱི་ལ་ཞིག་དང་འདྲ་འདུག” “འོ་ན་ཁྱོད།” ངས་ཡུལ་སྐད་ཀྱི་ལམ་ནས་མོ་ལ་འདི་
ལྟར་བཤད། “ཁྱོད་ནི་ངོ་ཚ་བྲལ་བའི་འཕྱན་མོ་ཞིག་རེད། ངས་བསམ་བློ་བཏང་ཟིན་ཏེ་ད་
ལྟ་ཉིད་དུ་ཁྱོད་ཀྱི་དགའ་རོགས་འདིའི་མདུན་སར་ཁྱོད་ཀྱི་གདོང་ལ་གྲི་རྟགས་འགའ་རྒྱག་
དགོས།” “ངའི་དགའ་རོགས་ཟེར་བ་ཡིན་ནམ།” མོ་ན་རེ། “ཧིན། ཁྱོད་ཀྱིས་ཁོ་རང་
ངའི་དགའ་རོགས་ཡིན་པར་འདོད་དམ། གླེན་པ་ཁྱོད་ཀྱིས་ཁོའི་ཕྱིར་དུ་མིག་སེར་བྱེད་
པ་ཡིན་ནམ། འུ་གཉིས་ཀྱིས་སྣུམ་སྒྲོན་སྲང་ལམ་དུ་མཚན་མོ་འགའ་ལྷན་དུ་བསྐྱལ་རྗེས་
ཁྱོད་རང་སྔར་ལས་ཀྱང་ཇེ་བླུན་དུ་གྱུར་འདུག གླེན་པ། ངས་ཨེ་ཅིབ་ཀྱི་ཚོང་རྒྱག་པ་མི་
མཐོང་ངམ། བྱེད་ཐབས་འདི་ལས་མཆོག་ཅིག་གང་ན་ཡོད། ཁང་ཁྱིམ་འདི་ནི་ངའི་ཡིན་
ལ། ཉ་མ་སྡིག་འདིའི་གསེར་ཊམ་དག་ཀྱང་ང་ལ་དབང་བར་འགྱུར་ངེས། ངས་ཁོའི་སྣ་ཐག་
ནས་འཐེན་ཏེ་འགྲོ་བཞིན་ཡོད་ལ་ཕྱིར་ཡོང་མེད་པའི་ས་དེར་འཁྲིད་ངེས།”
“ཁྱོད་ཀྱིས་ད་དུང་བྱེད་ཐབས་འདི་སྤྱད་དེ་ཨེ་ཅིབ་ཀྱི་ཚོང་རྒྱག་རྒྱུ་ཡིན་ཚེ། ངས་
ཁྱོད་ཀྱིས་མུ་མཐུད་དུ་འདི་ལྟར་བྱ་མི་ཐུབ་པའི་ཐབས་ཤིག་འཐེན་ངེས།” ངས་མོ་ལ་དེ་
སྐད་སྨྲས།
“འོ། ཨེ་རེད། ཁྱོད་ཀྱིས་ང་ལ་འདི་ལྟར་བཀོད་འདོམས་བྱེད་པ་ཅི་ཡིན། ཁྱོད་ནི་ངའི་
རོམ་ཡིན་ནམ། མིག་གཅིག་མས་འདི་ལྟར་བསྒྲུབས་ན་བཟང་བར་འདོད་པས་ཁྱོད་དང་
འབྲེལ་བ་ཅི་ཡོད། ཁྱོད་ཀྱིས་རང་ཉིད་ངའི་དགའ་རོགས་ཡིན་པར་འདོད་པ་དེས་ཀྱང་མི་
ཆོག་གམ།”
“ཁོས་ཅི་ཟེར།” དབྱིན་ཇི་པ་དེས་དེ་སྐད་དྲིས།
“ཁོས་ཁ་སྐོམ་པས་ཆང་ཕོར་བ་གང་འཐུང་བར་འདོད་ཟེར།” ཁཱར་མེན་གྱིས་དེ་
སྐད་ལན་བཏབ་རྗེས་འབོལ་ཁྲི་རིང་པོ་དེའི་སྟེང་དུ་ཉལ་ཏེ་རང་ཉིད་ཀྱིས་ལོ་ཙཱ་བྱས་པར་
གད་མོ་བགད།
སྐུ་ཞབས་ལགས། བུད་མེད་དེ་དགོད་པའི་སྐབས་སུ་མི་སུ་ཞིག་ཡིན་ཡང་བླ་འཁྱམས་
པར་འགྱུར་ངེས། དབྱིན་ཇི་པ་གཟུགས་རིང་དེའང་གླེན་རྟགས་ཚ་པོས་བགད་ཅིང་མི་
མངགས་ནས་ཆང་ཁྱེར་ཡོང་དུ་བཅུག
ཆང་འཐུང་སྐབས་ཁཱར་མེན་གྱིས་ང་ལ་འདི་སྐད་སྨྲས། “ཁྱོད་ཀྱིས་ཁོའི་མཛུབ་མོའི་
སྟེང་གི་མཛུབ་དཀྲིས་དེ་མཐོང་སོང་ངམ། གལ་ཏེ་ཁྱོད་ཀྱིས་བློར་འབབ་ན་ངས་ཁྱོད་ལ་
གནང་ཆོག”
“ཁྱོད་ཀྱི་སྐུ་ངོ་འདི་རི་ལ་ཁྲིད་ནས་མི་རེས་ཁོ་ལ་མ་ཁུའེ་ལཱ་རེ་སྟེར་ཐུབ་ཚེ། ངའི་
མཛུབ་མོ་གཅིག་མེད་པར་གྱུར་ཀྱང་ཕངས་སེམས་མེད།” ངས་དེ་ལྟར་བཤད།
“མ་ཁུའེ་ལཱ་ཞེས་པ་ཅི་རེད།” དབྱིན་ཇི་པ་དེས་དེ་སྐད་དྲིས།
“མ་ཁུའེ་ལཱ།” ཁཱར་མེན་གྱིས་ཧབ་ཆ་རྒྱག་བཞིན་འདི་ལྟར་བཤད། “ཚ་ལུ་མ་རེད།
ཚ་ལུ་མར་མ་ཁུའེ་ལཱ་ཞེས་འབོད་པ་འདི་ལ་གད་མོ་མི་འཆོར་རམ། ཁོས་ཁྱེད་ལ་མ་ཁུའེ་
ལཱ་འབུལ་རྒྱུ་ཡིན་ཟེར།”
“ཨེ་རེད།” དབྱིན་ཇི་པ་ན་རེ། “དེས་ན་ཡག་པོ་རེད། སང་ཉིན་ད་དུང་མ་ཁུའེ་ལཱ་
ཉུང་ཙམ་ཁྱེར་ཤོག”
ང་ཚོས་ལབ་གླེང་བྱེད་པའི་སྐབས་སུ་གཡོག་པོ་ཞིག་ཡོང་སྟེ་དགོང་ཟས་གྲ་སྒྲིག་བྱས་
ཟིན་ཞེས་བརྡ་བཏང་བྱུང་། དབྱིན་ཇི་པ་དེ་ཡར་ལངས་ནས་ང་ལ་དངུལ་ཊམ་གཅིག་བྱིན་
རྗེས། ལག་ངར་བསྲིངས་ནས་ཁཱར་མེན་ལ་འཁྱུད་དུ་བཅུག་སྟེ་མོ་རང་གཅིག་པུ་ལམ་ལ་
བགྲོད་མི་ནུས་པ་ལྟར་བྱས། ཐོག་མཐའ་བར་གསུམ་དུ་གདོང་ལ་འཛུམ་གྱིས་ཁེངས་པའི་
ཁཱར་མེན་གྱིས་ང་ལ་འདི་ལྟར་བཤད། “ཕོ་གསར། དེ་རིང་ངས་ཁྱོད་ལ་འདི་རུ་ཟས་མགྲོན་
བྱེད་མ་ཐུབ་མོད། སང་ཉིན་ཁྱོད་ཀྱིས་དམག་གཟིགས་མཛད་སྒོའི་རྔ་སྒྲ་ཐོས་མ་ཐག་ཚ་ལུ་
མ་ཁྱེར་ནས་འདིར་ཤོག་དང་། སྐབས་དེར་ཁྱོད་ཀྱིས་སྣུམ་སྒྲོན་སྲང་གི་ཁང་བ་དེ་ལས་ལྡབ་
འགྱུར་གྱིས་ལྷག་པ་ཞིག་མཐོང་ཐུབ། སྐབས་དེར་ཁྱོད་ཀྱིས་ང་རང་དོན་ངོ་མར་སྔར་བཞིན་
ཁྱོད་ཀྱི་ཁཱར་མེན་ཆུང་ཆུང་དེ་ཡིན་མིན་ལ་བལྟ་ཆོག་པ་དང་། དེ་ནས་ངེད་གཉིས་ཀྱིས་ཨེ་
ཅིབ་ཀྱི་ཚོང་དོན་གླེང་བར་བྱ།”
ངས་ཁ་ཅི་ཡང་མ་གྲག་པར་སྲང་ལམ་དུ་སོང་བ་དང་། དབྱིན་ཇི་པ་དེས་ངའི་རྗེས་སུ་
སྐད་གསང་མཐོན་པོས “སང་ཉིན་མ་ཁུའེ་ལཱ་ཉུང་ཙམ་ཁྱེར་ཤོག” ཅེས་སྨྲས་པར་མ་ཟད།
ཁཱར་མེན་གྱི་དགོད་སྒྲ་ལྷང་ལྷང་དུ་གྲག་པའང་ཐོས་བྱུང་།
ང་ཕྱི་རུ་ཐོན་པ་ན་ཅི་བྱེད་འདི་བྱེད་མེད་པར་གྱུར་ཅིང་མཚན་མོར་ཡང་གཉིད་མ་
ཁུག་པ་རེད། འཕྱན་མོ་དེས་ང་ལ་ཁོང་ཁྲོ་བསླངས་པས་ཕྱི་ཉིན་སྔ་དྲོར་རྟི་པྲྀ་རོལ་ཐར་
དང་གྱེས་ཏེ་མོ་དང་ཐུག་འཕྲད་མི་བྱེད་པའི་སེམས་ཐག་བཅད། འོན་ཀྱང་རྔ་སྒྲ་ཐོག་མ་དེ་
གྲག་མ་ཐག་སེམས་ཤུགས་འཕྲལ་མ་ཉིད་དུ་ཉམས་པར་གྱུར་པས་ཚ་ལུ་མ་སླེ་བོ་གང་ཁུར་
ཏེ་ཁཱར་མེན་གྱི་སྡོད་གནས་སུ་ཕྱིན། སྒེའུ་ཡོལ་ཅུང་ཟད་ཕྱེ་བའི་ཧྲག་བར་དུ་ཁཱར་མེན་
གྱི་ནག་ཅིང་ཆེ་བའི་མིག་ཟུང་གིས་ང་ལ་རྒྱང་ལྟ་བྱེད་བཞིན་ཡོད་པ་དང་། གདོང་ལ་ཕྱེ་
དཀར་བྱུགས་པའི་གཡོག་པོ་དེས་མྱུར་དུ་ང་རང་ནང་ལ་ཁྲིད། ཁཱར་མེན་གྱིས་ཁོ་རང་ལས་
ཀ་གཞན་ཞིག་བསྒྲུབ་པར་མངགས་པ་ན་ཁྱིམ་དུ་ངེད་གཉིས་མ་གཏོགས་ཅི་ཡང་མེད་པར་
གྱུར། མོ་རང་ཆུ་སྲིན་ཞིག་དང་འདྲ་བར་ཁ་གདངས་ནས་ཧབ་ཆ་རྒྱག་བཞིན་ངའི་སྐེ་ལ་
འཁྱུད་བྱུང་། ངས་སྔོན་ཆད་མོ་རང་དེ་འདྲ་ཞིག་མཛེས་པ་གཏན་ནས་མཐོང་མ་མྱོང་།མོས་
འཕགས་མ་ལྟར་དུ་མཛེས་ཆས་སྤྲས་ཤིང་དྲི་བསུང་ཕྱོགས་བཞིར་འཐུལ …………གོས་ཀྱིས་
གཡོགས་པའི་ཁྱིམ་ཆས་དང་མེ་ཏོག་གཙགས་པའི་སྒེའུ་ཡོལ ……………ཨེ………… ང་ནི་དེ་ལས་
ལྡོག་སྟེ་རྐུན་མ་ཞིག་དང་འདྲ།
“སྙིང་སྡུག་ལགས།” ཁཱར་མེན་ན་རེ། “དྲང་མོར་བཤད་ན་ངས་ཁྱིམ་འདིའི་ཡོད་
ཚད་བཅོམ་ནས་ཁང་བ་མེར་བསྲེགས་ཏེ་རི་ལ་འབྲོ་བར་འདོད།
དེ་ནས་མོས་ང་ལ་འཐམ་འཁྱུད་བྱས ………གད་མོ་བགད …………… བྲོ་གར་འཁྲབ། ད་དུང་
རང་གི་འཕྱོར་ལྭ་ཚལ་བར་གཤགས། གནམ་ལྡིང་ས་ལྡིང་བྱེད་ཅིང་ཡ་མ་ཟུང་གི་རྣམ་
འགྱུར་སྟོན་པ་དང་། བསྟན་བཤིག་སློང་བ་སོགས་ཀྱི་བྱ་སྤྱོད་ཀྱིས་སྤྲེའུ་ཡིན་ཡང་སྐྱེངས་
པར་བྱེད། ཅུང་ཟད་འགོར་རྗེས་གཟབ་ནན་དུ་གྱུར་ཏེ་ང་ལ་འདི་སྐད་སྨྲས། “ཁྱོད་ཀྱིས་
ཉོན་ཅིག ད་ནི་ཨེ་ཅིབ་ཀྱི་ཚོང་དོན་འདི་གླེང་བར་བྱ། ངས་ཁོ་རང་ཁྲིད་དེ་རོན་ཏུ་ལ་
འགྲོ་དགོས། དེ་རུ་ང་ལ་བཙུན་མ་ཨ་ཅེ་ཞིག་ཡོད།(མཚམས་འདིར་སླེབས་པ་ན་སླར་ཡང་
དགོད་ཁ་ཤོར) ངེད་གཉིས་བརྒྱུད་སའི་ལམ་གང་ཞིག་ཡིན་པ་ངས་ཁྱོད་ལ་བརྡ་གཏོང་ངེས།
སྐབས་དེར་སླེབས་ཚེ་ཁྱོད་ཚོ་མཉམ་དུ་ཁོའི་སྟེང་ལ་རྒྱུགས། རྒྱུ་ནོར་ཡོད་ཚད་ཕྲོགས་རྗེས་
རབ་ཡིན་ན་ཁོ་ཡང་མེད་པར་བཟོས་ཤིག” དེར་མཐུད་མོས་སྐབས་རེར་མ་གཏོགས་མི་
མངོན་ཞིང་སུས་ཀྱང་ལད་ཟློས་བྱེད་མི་བསམ་པའི་གཏུམ་དགོད་ཅིག་བྱས་ཏེ་སླར་ཡང་
སྐད་ཆ་འགའ་བསྣན་བྱུང་། “འོན་ཏེ། ཁྱོད་ཀྱིས་ཇི་ལྟར་བསྒྲུབ་དགོས་པ་ཤེས་སམ། གདོང་
མཆོང་མཁན་དེ་མིག་གཅིག་མ་བྱེད་དུ་ཆུགས་ལ་རང་གིས་ཅུང་ཟད་ཕྱིར་འགྱངས་བྱོས།
ཉ་མ་སྡིག་དེ་ལ་སྤོབས་པ་ཆེ་ཞིང་བདེ་རྩལ་ལྡན་པར་མ་ཟད་ད་དུང་མེ་མདའ་སྤུས་ལེགས་
འགའ་ཡང་ཡོད ………… ཁྱོད་ཀྱིས་ཤེས་སམ ………” མོས་མུ་མཐུད་དུ་མ་སྨྲས་པར་ཧབ་ཆ་
ཞིག་བརྒྱབ་པ་དེས་མི་སེམས་ལ་འཇིགས་ཡེར་བའི་སྣང་བ་ཞིག་དབང་མེད་དུ་བྱིན་འགྲོ།
“མིན།” ངས་མོ་ལ་འདི་ལྟར་བཤད། “གར་སི་ཡའི་སྟེང་དུ་སྙིང་ལངས་པ་བདེན་
མོད། གང་ལྟར་ང་ཚོ་ཤོག་ཁག་གཅིག་པ་རེད། གཅིག་བྱས་ན་ཉིན་ཞིག་ངས་ཁྱོད་ཀྱི་ཆེད་
དུ་ཁོ་རང་རྨེག་མེད་དུ་བཟོ་དགོས་ཀྱང་སྲིད་མོད། ཡིན་ནའང་ངེད་གཉིས་ཀྱིས་ང་ཚོའི་ཕ་
ཡུལ་གྱི་བྱེད་ཐབས་ལྟར་ཐག་གཅོད་བྱ་ངེས། སྟེས་དབང་གིས་ང་རང་བྷོ་ཧེ་མི་ཡ་པ་ཞིག་
ཏུ་གྱུར་ནའང་གལ་ལ་ཐུག་དུས། ང་ནི་ནམ་ཡང་ནྀ་ཝར་གྱི་རྒུན་ཆང་ངོ་མ་ཞིག་ཡིན་ཞེས་
པའི་ཁ་དཔེ་དེ་བཞིན་ནོ།།”
ཡང་མོ་ན་རེ། “ཁྱོད་ནི་གླེན་པ་གཏི་ཐུག་ཅིག་རེད། གྲོང་གསེབ་པ་རྣལ་མ་ཞིག་རེད།
ཁྱོད་ཀྱིས་མིའུ་ཐུང་ཞིག་དང་འདྲ་བར་མཆིལ་མ་འཕེན་ཚད་རིང་ན་རང་གི་གཟུགས་
པོའང་རིང་བར་འདོད་འདུག" ཁྱོད་ང་ལ་དགའ་ཡི་མི་འདུག ཁྱོད་སོང་།"
མོས་ང་ལ “ཁྱོད་སོང” ཞེས་སྨྲ་བའི་སྐབས་གླགས་དེར་ང་རང་དེ་ལས་ལྡོག་སྟེ་འགྲོ་
མི་ཐུབ་པར་གྱུར། དེ་བས་ངས་མོ་ལ་རོགས་ཟླ་གཉིས་ཀའི་གམ་དུ་ཕྱིར་སོང་སྟེ་དབྱིན་ཇི་
པ་དེར་བསྒུགས་ནས་སྡོད་རྒྱུར་ཁས་བླངས་པ་དང་། མོས་ཀྱང་ང་ལ་རྟི་ལྀ་རོལ་ཐར་དང་
ཁ་གྱེས་ཏེ་རོན་ཏ་ལ་འགྲོ་རག་བར་དུ་ན་ཚ་ཕོག་པར་ཁ་གཡར་ནས་ཅི་ཡང་མི་བྱེད་པའི་
དམ་བཅས། ང་རང་བྷི་པཾ་རོལ་ཡྀར་དུ་སླར་ཡང་ཉིན་གཉིས་ལ་བསྡད་ཅིང་མོས་སྤོབས་པ་
ཆེན་པོས་རྫུན་ཆས་སྤྲས་ཏེ་མགྲོན་ཁང་དུ་ང་ལ་ལྟ་རུ་ཡོང་། དེ་ནས་ང་རང་ལམ་ལ་ཆས་
པ་ཡིན་ཏེ་ང་ལའང་རང་ཉིད་ཀྱི་འཆར་གཞི་ཡོད། ངས་དབྱིན་ཇི་པ་དེ་དང་ཁཱར་མེན་
གཉིས་འགྲོ་བའི་དུས་ཚོད་དང་བརྒྱུད་སའི་ལམ་བུ་ཤེས་མ་ཐག་ཐད་ཀར་དུས་ཆད་བྱས་
པའི་གནས་དེར་ཕྱིར་སོང་སྟེ་དྷན་ཁེ་ཨེར་དང་གར་སི་ཡ་གཉིས་ལ་ཐུག་འཕྲད་བྱས། ང་
ཚོས་ནགས་གསེང་དུ་ཐང་འབྲུའི་མེ་ཕུང་ཞིག་བསྒྲོན་ཏེ་དེའི་མཐའ་རུ་མཚན་མོ་བསྐྱལ་
བ་ཡིན། དྲག་ཏུ་འབར་བའི་མེ་ལྕེའི་འོད་ངོགས་སུ་ངས་གར་སི་ཡར་ཤོག་ཤོ་རྩེ་ཞེས་བཤད་
པ་ན་ཁོ་ཡང་འཐད་པ་བྱུང་སོང་། རྩེ་ཐེངས་གཉིས་པའི་སྐབས་སུ་ངས་ཁོ་ལ་ཁྱོད་ཀྱིས་
གཡོ་སྒྱུ་བཀོལ་བཞིན་འདུག་ཅེས་བཤད་པ་ན། ཁོ་གད་མོ་བགད་ནས་བསྡད་པས་ངས་
ཁོའི་གདོང་ལ་གཏད་དེ་ཤོག་ཤོ་འཕངས་པ་ཡིན། ཁོས་མེ་མདའ་ལེན་གྲབས་བྱས་མོད་ངས་
རྐང་བས་མནན་ཏེ་ཁོ་ལ་འདི་ལྟར་བཤད། “ཁྱོད་ཀྱི་གྲི་རྩལ་ནི་མ་ལ་གཱཡི་རྩལ་ཆེ་ཤོས་
དེའི་དོ་ཟླར་རུང་བ་ཞིག་ཡིན་སྐད། ཁྱོད་ཀྱིས་ང་དང་འགྲན་པར་འདོད་དམ།” དྷན་ཁེ་
ཨེར་གྱིས་ངེད་གཉིས་ལ་བར་ཕྱེ་བར་འདོད་མོད། ངས་གར་སི་ཡར་ཁུ་ཚུར་གཉིས་གསུམ་
ཙམ་གཞུས་པ་ན། ཁོ་རང་ཁོང་ཁྲོ་དྲག་ཏུ་ལངས་ཏེ་རལ་གྲི་ཤུབས་ལས་བཏོན་པ་དང་།
ངས་ཀྱང་གློ་གྲི་ལག་ཏུ་བླངས། ཕྱོགས་གཉིས་ཀས་ངྷན་ཁཱ་ཨེར་ལ་ཤི་གསོན་ཐག་གཅོད་
ཀྱི་འཛིང་མོ་བྱེད་དུ་འཇུག་རོགས་ཞེས་སྨྲས་པ་ན། ཁོས་ངེད་གཉིས་ལ་བཀག་འགོག་
བྱེད་ཐབས་མེད་པ་རྟོགས་པས་ཕྱིར་བཀྱེད་དེ་ལོགས་ཤིག་ཏུ་བསྡད། གར་སི་ཡས་རོ་སྟོད་
བསྒུར་ཏེ་བྱི་ལས་ཙི་གུ་འཛིན་པའི་བཟོ་ལྟ་བསྟན་ཞིང་། ལག་གཡོན་པར་ཞྭ་མོ་བཟུང་སྟེ་
འགོག་སྤྱད་བྱས་ཏེ་གྲི་རྩེ་མདུན་ལ་གཏད། དེ་ནི་ཨན་ད་ལུའུ་སི་ཡའི་ཆ་ལུགས་རེད། ངས་
ནྀ་ཝར་གྱི་སྟངས་སྟབས་མངོན་ཏེ་ཁོའི་མདུན་དུ་ཀྲོང་ངེར་འགྱིང་། དེ་ནས་གཡོན་ལག་
ཡར་བཀྱགས་ཏེ་གཡོན་རྐང་མདུན་དུ་ཅུང་ཟད་ཕྱོགས་པ་དང་གློ་གྲི་བརླ་གཡས་པར་གླན།
སེམས་སུ་རང་ཉིད་ཀྱི་རྫིག་ཉམས་ཀྱིས་གྱད་མི་ཞིག་ཡིན་ཡང་སྐྱི་གཡའ་བར་འགྱུར་རོ་
སྙམ། གར་སི་ཡ་མདའ་མོ་ཞིག་དང་འདྲ་བར་ངའི་སྟེང་དུ་མཆོངས་མ་ཐག་ངས་གཡོན་
རྐང་ལ་གྱད་བཙུགས་ཏེ་གཟུར་ཙམ་བྱས་པས་ཁོས་ཅི་ལའང་མ་ཁེལ་མོད། འོན་ཀྱང་ངའི་
གློ་གྲི་ཁོའི་མིད་ཐག་གི་མཚམས་སུ་དྲངས་ཤིང་གཏིང་ལ་ཟུག་ཡོད་པས་ལག་པའང་ཁོའི་
མ་ནེ་ལ་རེག་འདུག ངས་ལག་གི་གློ་གྲི་ཤུགས་ཀྱིས་བསྐོར་ཙམ་བྱས་པས་གྲི་མགོ་ཐག་སེ་
ཆག་པ་དང་ཆབས་ཅིག་རྒྱལ་ཕམ་གྱི་རྟིང་ཐག་ཀྱང་ཆོད་སོང་། ལག་ངར་ལྟར་སྦོམ་པའི་
ཁྲག་རྒྱུན་ལྷོག་སེ་འཕྱུར་བས་གྲི་རྩེའང་ཕྱི་རུ་ཐོན་པ་དང་། ཁོ་རང་ཤིང་དུམ་ཞིག་དང་འདྲ་
བར་ཁ་སྦུབས་ཀྱིས་ཐང་དུ་འགྱེལ། “ཁྱོད་ཀྱིས་ཅི་ཞིག་བྱས་པ་ཡིན།" དྷན་ཁེ་ཨེར་གྱིས་
ང་ལ་དེ་སྐད་སྨྲས། “ཉོན་ཅིག” ངས་འདི་ལྟར་ལན་བཏབ། “ང་དང་ཁོ་གཉིས་མཉམ་
དུ་གནས་ཐབས་མེད། ང་ཁཱར་མེན་ལ་དགའ་བས་མོ་རང་ང་གཅིག་པུར་དབང་ན་འདོད།
ཡང་གཅིག་བཤད་ན། གར་སི་ཡ་ནི་མི་ཐ་ཤལ་ཞིག་རེད་དེ། ངས་ད་དུང་ཁོས་ཉམ་ང་བའི་
རེ་མེན་ཏ་ཏོར་ཅི་ཞིག་བྱས་པའང་དྲན་འོངས། ད་ནི་འུ་གཉིས་མ་གཏོགས་མི་འདུག་མོད།
ཡིན་ཡང་འུ་གཉིས་ཀ་དཔའ་ངར་ཅན་རེད། ངས་ཁྱོད་ལ་འདྲི། ཁྱོད་ཀྱིས་ང་དང་གྲོགས་
བསྒྲིགས་ཏེ་ཤི་གསོན་མཉམ་གནས་བྱེད་པར་མོས་མཐུན་ཡོད་དམ།”
དྷན་ཁེ་ཨེར་གྱིས་ལག་པ་མདུན་དུ་བསྲིངས་བྱུང་། ཁོ་ནི་ལོ་ན་ལྔ་བཅུ་ལ་སོན་
ཡོད། “ཕོ་མོའི་བརྩེ་དུང་གིས་ཅི་བྱེད།” ཁོས་སྐད་གསང་མཐོན་པོས་འདི་སྐད་སྨྲས།
“གལ་ཏེ་ཁྱོད་ལ་ཁཱར་མེན་དགོས་ཚེ་ཁོ་ལ་དངུལ་ཊམ་གཅིག་བྱིན་པས་ཆོག ད་ནི་འུ་
གཉིས་མ་གཏོགས་མེད། སང་ཉིན་ཅི་བྱེད།"
“དོན་དེ་ང་གཅིག་པུས་བསྒྲུབ་ཆོག” ངས་ཁོ་ལ་འདི་ལྟར་ལན་བཏབ། “ད་ནི་
འཇིག་རྟེན་ཡོངས་ངའི་ལག་ཏུ་གནས་ཡོད།"
ངེད་གཉིས་ཀྱིས་གར་སི་ཡ་ས་འོག་ཏུ་སྦས་རྗེས་གོམ་པ་ཉིས་བརྒྱའི་ཕ་རོལ་ཏུ་སྒར་
བརྒྱབ། ཕྱི་ཉིན་ཁཱར་མེན་དང་མོའི་དབྱིན་ཇི་པ་དེ་གཉིས་ཀྱིས་རྟ་གཡོག་གཉིས་དང་
ཞབས་ཕྱི་གཅིག་ཁྲིད་ནས་སླེབས་བྱུང་། ངས་དྷན་ཁེ་ཨེར་ལ “དབྱིན་ཇི་པ་དེའི་ངོ་ཡ་ངས་
ལེན། ཁྱོད་ཀྱིས་གཞན་རྣམས་ལ་འཇིགས་སྐུལ་བྱོས། ཁོ་ཚོའི་ལག་ཏུ་མཚོན་ཆ་ཅི་ཡང་
མི་འདུག” ཅེས་སྨྲས། དབྱིན་ཇི་པ་དེ་དངོས་གནས་དཔའ་ངར་ཅན་ཞིག་རེད། གལ་སྲིད་
ཁཱར་མེན་གྱིས་ཁོའི་གྲུ་མོར་འཕུད་རྒྱག་ཅིག་བྱས་མེད་ཚེ་ང་རང་ཁ་མལ་དེར་བསད་ཟིན།
གང་ལྟར་ཉིན་མོ་དེར་ངས་སླར་ཡང་ཁཱར་མེན་ཕྱིར་ཕྲོགས་པ་ཡིན། ངས་མོ་ལ་བཤད་པའི་
སྐད་ཆ་ཐོག་མ་ནི་མོ་རང་ཡུགས་ས་རུ་གྱུར་ཚུལ་དེ་ཡིན། མོས་དོན་དག་གི་བརྒྱུད་རིམ་
རྟོགས་རྗེས་ང་ལ་འདི་ལྟར་སྨྲས་པ་རེད། “ཁྱོད་ནི་ནམ་ཡང་གླེན་པ་གཏི་ཐུག་ཅིག་རེད།
སྤྱིར་ཡིན་ན་གར་སི་ཡས་ཁྱོད་རང་བསད་ཟིན་ན་འགྲིག་སྟེ། ཁྱོད་ཀྱི་ནྀ་ཝར་གྱི་འགོག་
སྲུང་བྱེད་སྟངས་དེ་ནི་བྱིས་པའི་རྩེད་མོ་ཙམ་རེད། དཔའ་རྩལ་ཁྱོད་ལས་ཆེ་བ་མང་པོ་ཁོའི་
ལག་འོག་ཏུ་ཤི་བ་རེད། ཁོ་ནི་ཚེ་ཚད་ལ་ཐོན་པ་ཡིན་པས་ཁྱོད་ཀྱང་རིང་པོ་མི་འགོར།”
“ཨེ་རེད། གལ་ཏེ་སེམས་པ་རྣམ་དག་གིས་ངའི་རོ་མི་བྱེད་པ་མིན་ཚེ་ཁྱོད་ཀྱང་དེ་
བཞིན་ཡིན།”
“དགའ་བ་ལ།" མོ་ན་རེ། “ངས་ཁོ་ཧྥེ་སྐམ་པོའི་ནང་དུ་འུ་གཉིས་མཉམ་འཆི་བྱེད་
པར་མཐོང་བ་ཐེངས་གཅིག་མིན། ཧིན། ཐམས་ཅད་ལས་དབང་ལ་རག་ལས་སོ། །” དེར་
མཐུད་མོས་ཕེག་རྡོབ་བརྡུངས་བྱུང་ལ་སྐྱོ་བ་བསང་སྐབས་མོས་རྟག་ཏུ་འདི་ལྟར་བྱེད།
མི་སུ་ཞིག་ཡིན་ཡང་རང་ཉིད་ཀྱི་སྐོར་གླེང་ཚེ་དུས་ཚོད་ཀྱང་བརྗེད་པར་གྱུར་འགྲོ།
དོན་དག་ཉག་ཉོག་འདི་དག་ལ་ཁྱེད་རང་སུན་སྣང་སྐྱེ་བཞིན་ཡོད་ངེས། འོན་ཏེ། ངའི་
གཏམ་རྒྱུད་འདིའི་མཇུག་རྫོགས་ལ་ཉེ། ངེད་གཉིས་ཀྱིས་འཚོ་བ་གསར་པའི་རྒྱུན་དེ་ཡུན་
རིང་ཞིག་ཏུ་བསྐྱངས་པ་ཡིན་ལ། དྷན་ཁེ་ཨེར་དང་ངེད་གཉིས་ཀྱིས་རློམ་ཆོག་པའི་སྤུན་
ཟླ་གསར་པ་འགའི་ཚོགས་པ་ཞིག་སྒྲིག་འཛུགས་བྱས་ཏེ་སླར་ཡང་ལྐོག་ཚོང་རྒྱག་མགོ་
བརྩམས། མ་གསང་བར་དྲང་མོར་བཤད་ན། སྐབས་ལན་རེར་ང་ཚོས་ཇག་བྱས་པའང་
ཡོད་མོད་དེ་ནི་འུ་ཐུག་ཐབས་ཟད་དུ་གྱུར་པའི་དུས་སྐབས་འབའ་ཞིག་ཡིན་ལ། ཡང་
གཅིག་བཤད་ན། ང་ཚོས་ཀྱང་ལམ་འགྲོ་པར་བརྙས་བཅོས་དང་གཅར་རྡུང་མ་བྱས་པར་
ཁོ་ཚོའི་རྒྱུ་ནོར་ཁྱེར་བ་ཁོ་ན་ཙམ་ཡིན། ཐོག་མའི་ཟླ་འགའི་རིང་དུ་ང་རང་ཁཱར་མེན་ལ་
ཧ་ཅང་ཡིད་ཚིམ་ཡོད་པ་དང་། མོས་མུ་མཐུད་དུ་ང་ཚོར་གསང་འཕྲིན་བསྐྱལ་བ་ཡིན་
པས་ང་ཚོའི་ཉོ་ཚོང་ལའང་ཕན་ཆེན་པོ་ཐོགས། མོ་རང་སྐབས་རེར་གྲོང་ཁྱེར་མ་ལ་གཱ་རུ་
ཡོད་ཅིང་ལན་རེར་ཁོར་རྡོ་ཝར་ཡོད། ཡང་མཚམས་རེར་གྲོང་ཁྱེར་གྷི་ར་ཎ་ཏར་ཡོད་པ་
ཡིན་མོད། འོན་ཀྱང་ངས་བརྡ་ཞིག་བཏང་ཚེ་མོས་ལས་ཀ་ཡོད་ཚད་བསྐྱུར་ནས་ང་ལ་ལྟ་
རུ་ཡོང་ངེས་ཡིན་ལ། མགྲོན་ཁང་ཞིག་གམ་ཐ་ན་མཐའ་འཁོབ་ཀྱི་སྦྲ་གུར་ཞིག་ཡིན་ཡང་
རུང་། ཏག་ཏག་ཐེངས་ཤིག་ལ། མོས་གྲོང་ཁྱེར་མ་ལ་གཱ་རུ་ངའི་སེམས་མི་བདེ་བར་གཏད།
མོའི་བློ་ལ་ཚོང་པ་ཞིག་བབས་ཡོད་པ་ངས་སྔ་མོ་ནས་རྟོགས་སོང་། མོས་བྷཻ་ལྀ་རོལ་ཐར་གྱི་
གཡོ་ཐབས་རྙིང་པ་དེ་བཀོལ་བསམ་པ་ཡིན་ཡང་སྲིད། གང་ལྟར་དྷན་ཁེ་ཨེར་གྱིས་བཀག་
འགོག་ཅི་འདྲ་བྱས་ཀྱང་ངས་ཁ་ཡ་མ་བྱས་པར་ཐད་ཀར་ཉིན་མོའི་དུས་སུ་མ་ལ་གཱར་སོང་
བ་དང་ཁཱར་མེན་རྙེད་མ་ཐག་དེ་འཕྲལ་དུ་ཕྱིར་ཁྲིད་ཡོང་། དེ་ནས་ངེད་གཉིས་ཀྱིས་ཁ་
འཁོན་སྙིང་ཚིམ་པ་ཞིག་བྱས་པ་ཡིན།
“ཁྱོད་ཀྱིས་ཤེས་སམ།” མོས་ང་ལ་འདི་ལྟར་བཤད། “ཁྱོད་རང་ངའི་རོམ་ངོ་མ་རུ་གྱུར་
པ་ནས་བཟུང་། ང་ཁྱོད་ལ་དགའ་བའི་འདང་བརྩེ་དེ་ཁྱོད་རང་ངའི་དགའ་རོགས་ཡིན་པའི་
སྐབས་དང་བསྡུར་ཐབས་མི་འདུག ང་རང་མི་གཞན་གྱིས་ཐེ་གཏོགས་བྱེད་པར་མི་དགའ་
ཞིང་གཞན་གྱིས་བཀའ་མངགས་བྱེད་པར་དེ་བས་ཀྱང་དགའ་པོ་མེད། ང་ལ་དགོས་པ་ནི་
སོས་དལ་བག་ཕེབས་ཀྱི་རང་དབང་ཡིན་ཏེ་རང་གིས་ཅི་དགར་བྱེད་ཆོག་པ་དེ་ཡིན། ཁྱོད་
ཀྱིས་ང་ལ་བཙན་མ་འཛུགས། གལ་སྲིད་ཁྱོད་ཀྱིས་ང་ལ་ཁོང་ཁྲོ་བསླངས་ཚེ་ངས་གསར་
རྒོད་ཅིག་ཁྲིད་ཡོང་སྟེ་ཁྱོད་ཀྱིས་མིག་གཅིག་མར་ཁ་གཏད་འཇལ་བ་ལྟར་བྱེད་ངེས།”
དྷན་ཁེ་ཨེར་གྱིས་ངེད་གཉིས་ལ་འདུམ་འགྲིག་བྱས་མོད་ཡིན་ནའང་ཕན་ཚུན་གྱི་
སྙིང་ལ་ཟུག་པའི་སྐད་ཆ་འགའ་བཤད་ཟིན་པས་ངེད་གཉིས་ཀྱི་འབྲེལ་བ་དེ་སྔར་དང་
འདྲ་བ་ཞིག་གཏན་ནས་མ་བྱུང་། དེ་ནས་ཡུན་རིང་མ་འགོར་བར་རྐྱེན་ངན་ཞིག་ལ་འཕྲད་
པ་ཡིན་ཏེ་ངེད་ཅག་དམག་དཔུང་ཞིག་ལ་འཕྲད་པ་རེད། དྷན་ཁེ་ཨེར་དང་ངའི་སྤུན་ཟླ་
གཉིས་ཀྱི་སྲོག་ཤོར་བ་དང་གཞན་གཉིས་འཛིན་བཟུང་བྱས། ང་ལ་རྨས་ལྕི་མོ་ཞིག་ཕོག་
པས་ངའི་རྟ་ཕོའི་བང་རྩལ་མྱུར་བ་མིན་ཚེ་དམག་མི་དག་གི་ལག་ཏུ་ལྷུང་ཡོད་པ་གོར་མ་
ཆག ངའི་སྟོབས་ཤུགས་ཡོངས་སུ་ཟད་ཅིང་ལུས་ལ་ད་དུང་མདེའུ་ཞིག་ཕོག་པས་ལྷག་
ལུས་སུ་གྱུར་པའི་སྤུན་ཟླ་དེ་དང་ལྷན་དུ་ནགས་གསེང་ལ་བྲོས་ཏེ་སྐུང་ས་ཞིག་བཙལ། རྟ་
ལས་བབས་མ་ཐག་ང་རང་འཐོམས་པར་གྱུར་ཅིང་ད་ནི་མདེའུ་ཕོག་པའི་རི་བོང་ཞིག་དང་
འདྲ་བར་ནགས་གསེང་འདི་རུ་འཆི་བར་ངེས་སོ་སྙམ། སྤུན་ཟླ་དེས་ང་ཁུར་ཏེ་རྒྱུས་མང
ཡོད་པའི་བྲག་ཕུག་ཅིག་ཏུ་འབྱོར་རྗེས་ཁོ་རང་ཁཱར་མེན་འཚོལ་དུ་ཆས་པ་རེད།
ཁཱར་མེན་ནི་གྷཾ་ར་ན་ཏ་རུ་ཡོད་ཅིང་གནས་ཚུལ་ཐོས་མ་ཐག་ཕྱིར་སླེབས་བྱུང་། ཏག་
ཏག་ཟླ་ཕྱེད་ཙམ་གྱི་རིང་དུ་ང་དང་གོམ་གང་ཡང་མི་འབྲལ་བར་གཉིད་བཅག་ཟས་བརྗེད་
སྒོས་ང་ལ་གཉོར་སྐྱོང་གང་ལེགས་བྱས་པ་ན། ངའི་སེམས་སུ་བུད་མེད་ཅིག་གིས་ཆེས་
དགའ་སའི་ཁྱོ་ག་ཡིན་ཡང་འདི་ལྟར་སྒྲུབ་པ་ནི་ཤིན་ཏུ་དཀའོ་སྙམ། ཡར་ལངས་ཐུབ་པ་
ཙམ་གྱི་སྐབས་སུ་མོས་ཧ་ཅང་གསང་སྟབས་ཀྱིས་ང་རང་གྷཾ་ར་ན་ཏ་ལ་ཁྲིད་སོང་། བྷོ་ཧེ་མི་
ཡའི་བུད་མེད་དག་གིས་གནས་གང་ཞིག་ཡིན་ཡང་གཞའ་སའམ་སྡོད་ས་ཞིག་རྙེད་ཐུབ།
དེ་ལྟར་ང་རང་ཁང་བ་ཞིག་ཏུ་ཏག་ཏག་གཟའ་འཁོར་དྲུག་ལ་བསྡད་ཅིང་། ཁང་བ་དེ་ནི་
ང་ལ་འཛིན་བཟུང་བཀའ་རྒྱ་གཏོང་མཁན་གྱི་གྲོང་ཁྱེར་སྲིད་འཛིན་དཔོན་གྱི་གཟིམ་ཤག་
དང་སྒོ་གཉིས་ཀྱིས་ཆོད་འདུག་པས། ངས་སྒེའུ་ཡོལ་གྱི་ཧྲག་བར་དུ་ཁོ་རང་འགྲོ་བ་མཐོང་
བ་ཐེངས་གཅིག་མིན། མཐར་ང་རང་གཞི་ནས་དྲག་སྐྱེད་བྱུང་སོང་། རྨ་གསོ་བའི་སྐབས་
སུ་ངས་བསམ་བློ་ཞིབ་ཏུ་བཏང་མཐར་རང་གི་འཚོ་སྟངས་ལ་བཅོས་བསྒྱུར་བྱ་འདོད་སྐྱེས།
ངས་ཁཱར་མེན་ལ་འུ་གཉིས་སི་ཕེན་གྱི་ཡུལ་དང་ཁ་བྲལ་ནས་སྐམ་ས་གསར་པར་སོང་སྟེ་
ཚུལ་ལྡན་གྱི་འཚོ་བ་ཞིག་རོལ་བར་བྱ་ཞེས་གྲོས་གཞི་བཏོན་པ་ན། མོས་ཅི་མི་སྙམ་པའི་
ཚུལ་གྱིས་འདི་ལྟར་བཤད། “ངེད་ཅག་ནི་གདོད་མ་ནས་བཟུང་སྔོ་ཚལ་འདེབས་མཁན་
དུ་སྐྱེས་པ་མིན་པས་མི་རིགས་གཞན་ལ་མགོ་སྐོར་བཏང་ནས་འཚོ་བ་སྐྱེལ་དགོས། ཉོན་
ཅིག ངས་ཌྷི་པྀ་རོལ་ཐྀར་དུ་ཎ་དན་པེན·ལྗོ་སེ་ཧྥུ(Nathan Ben-Joseph)དང་ཉོ་ཚོང་
བྱེད་པར་གཏན་ཁེལ་བྱས་ཟིན། ཁོ་ལ་སྲིང་བལ་གྱི་རས་ཆ་ཞིག་ཡོད་པས་ཁྱོད་ཀྱིས་སྐྱེལ་
འདྲེན་བྱེད་པར་བསྒུགས་འདུག ཁོས་ཁྱོད་རང་གསོན་ཡོད་པ་ཤེས་འདུག་པས་ཁྱོད་ལ་
རེ་ལྟོས་བྱས་ཡོད། གལ་སྲིད་ཁྱོད་རང་ཁ་དན་ཚིག་ལ་མ་གནས་ཚེ་ཏྟི་པཾ་རོལ་ཐར་དུ་ཡོད་
པའི་ང་ཚོའི་བརྡ་གཏོང་པ་དེ་དག་གིས་ཇི་ལྟར་བཤད་དགོས།" ང་རང་བྱ་ཐབས་ཟད་དེ་
སླར་ཡང་ཚུལ་མིན་གྱི་ལས་དེར་མི་འཇུག་ཀ་མེད་བྱུང་།
ང་རང་གྀ་ར་ན་ཏར་བསྐུངས་ནས་སྡོད་སྐབས། ཏག་ཏག་གླང་འཛིང་འགྲན་བསྡུར་
འགའ་ཡོད་པས་ཁཱར་མེན་དེ་ལ་ལྟ་རུ་ཆས་པ་དང་ཕྱིར་ཡོང་སྟེ་གླང་འཛིང་པའི་སྐོར་གྱི་
དོན་དག་མང་པོ་ཞིག་ལབ་བྱུང་། མོས་མི་དེའི་མིང་ལ་ལུའུ་ཁ་སྀ(Lucas)ཟེར་བ་དང་
དཔའ་ངར་ཆེ་ཚུལ་སོགས་ལབ་པར་མ་ཟད། ཐ་ན་ཁོའི་ཞོན་རྟ་དང་གཙག་དྲུབ་བྱས་པའི་
སྟོད་གོས་ཀྱི་རིན་གོང་ཡང་རྟོགས་འདུག དང་ཐོག་ངས་དོ་སྣང་ཅི་ཡང་མ་བྱས་མོད། ཉིན་
འགའི་རྗེས་སུ་ངའི་སྤུན་ཟླ་གཅིག་པུ་སྟེ་ལྗོ་ཨ་ནི་ཏོ(Juanito)ཡིས་སཱ་ཁ་ཏིན་སྲང་ལམ་གྱི་
ཚོང་ཁང་ཞིག་ཏུ་ཁཱར་མེན་དང་ལུའུ་ཁ་སཾ་གཉིས་ལྷན་དུ་འགྲོ་བ་མཐོང་བྱུང་ཞེས་ང་ལ་
བཤད་པ་ན། ངས་ཀྱང་དོགས་ཟོན་བྱས་ཏེ་ཁཱར་མེན་ལ་གླང་འཛིང་པ་དེ་ཇི་ལྟར་རམ་ཅིའི་
ཕྱིར་ངོས་ཤེས་པ་ཡིན་ཞེས་དྲིས། མོ་ན་རེ། “འུ་ཅག་གིས་ཁོའི་སྟེང་དུ་ཐབས་བཀོད་འཐེན་
ཆོག འུར་སྒྲ་ཆེ་བའི་གཙང་པོ་རུ། ཆུ་བོ་མེད་ཀྱང་རྡོ་བ་ཡོད། ཁོས་གླང་འཛིང་བྱས་ཏེ་
དངུལ་ཊམ་རི་ཨལ་ཆིག་སྟོང་ཉིས་བརྒྱ་བླངས་པ་རེད། བྱེད་ཐབས་གཉིས་ཡོད་པ་ལས་གང་
རུང་ཞིག་བདམས་ཆོག་སྟེ་ཡང་མིན་ན་དངུལ་རྣམས་ཚུར་ལེན་པར་བྱ། ཡང་མིན་ན་ཁོ་
རང་ང་ཚོའི་ཁོངས་སུ་བསྡུ་བར་བྱ། ཁོའི་སྐྱ་རྩལ་བཟང་ཞིང་སྙིང་སྟོབས་ཆེ། འུ་ཅག་གི་
སྤུན་ཟླ་རྣམས་རེ་རེ་བཞིན་ཤི་ཟིན་པས་ཁྱོད་ལའང་ལག་རོགས་ཤིག་དགོས་འདུག དེའི་
ཕྱིར་ང་ཚོའི་ཤོག་ཁག་ཏུ་བསྡུས་ནའང་ལེགས།”
“དངུལ་ཡང་མི་དགོས་ལ་མི་དེའང་མི་དགོས།”" ངས་ལན་འདི་ལྟར་བཏབ། “ཁྱོད་
ཀྱིས་མི་དེ་དང་འབྲེལ་འདྲིས་བྱ་མི་ཆོག”
“ཁྱོད་ཀྱིས་གཟབ་གཟབ་བྱོས།" མོས་ང་ལ་འདི་ལྟར་ལན་བཏབ། “སུ་ཞིག་གིས་ང་
ལ་ལས་གང་ཞིག་བགྱི་མི་ཆོག་ཅེས་བཀའ་ཕབ་ན་ངས་འཕྲལ་མ་ཉིད་དུ་དེ་ལྟར་བགྱི་ངེས།”
སྟབས་ལེགས་པ་ཞིག་ནི་གླང་འཛིང་པ་དེ་མ་ལ་གཱར་ཆས་པ་དང་། ངས་ཀྱང་ཡ་ཧུ་དཱ་
པ་དེའི་སྲིང་བལ་གྱི་རས་ཆ་ལྐོག་འདྲེན་བྱ་བའི་སྟ་གོན་བགྱིས། ཐེངས་འདིར་ལས་ཀ་ཤིན་
ཏུ་མང་སྟེ་ཁཱར་མེན་ལ་མཚོན་ནའང་དེ་བཞིན་ཡིན། ངས་ལུའུ་ཁ་སྀ་བརྗེད་ཟིན་ལ་མོས་
ཀྱང་བརྗེད་ཟིན་པ་འདྲ་སྟེ་གང་ལྟར་གནས་སྐབས་སུ་དེ་འདྲ་རེད། སྐུ་ཞབས་ལགས། ཕལ་
ཆེར་སྐབས་དེར་ང་རང་ཁྱེད་དང་འཕྲད་པ་ཡིན་ཏེ། ཐོག་མར་མོན་ཐིལ་ལཱ་དང་དེའི་རྗེས་
སུ་ཁོར་རྡོ་ཝར་འཕྲད་པ་རེད། ངོ་འཕྲད་ཚུལ་ཕྱི་མ་དེ་ནི་བཤད་མི་དགོས་ཏེ་ང་ལས་ཀྱང་
ཁྱེད་ཀྱིས་ཞིབ་ཕྲ་རྟོགས་ཡོད་ངེས། ཁཱར་མེན་གྱིས་ཁྱེད་ཀྱི་ཆུ་ཚོད་འཁོར་ལོ་བརྐུས་རྗེས་
ད་དུང་ཁྱེད་ཀྱི་དངུལ་རྐུ་བར་འདོད་པ་དང་། ལྷག་པར་དུ་ཁྱེད་ཀྱི་སོར་མོའི་སྟེང་གི་སོར་
གདུབ་འདི་ཡིན་ཏེ་མོས་འདི་ནི་སྒྱུ་འཕྲུལ་གྱི་སོར་གདུབ་ཅིག་ཡིན་པས་ལག་ཏུ་འཐོབ་རྒྱུ་
ཤིན་ཏུ་གལ་ཆེ་བར་བཤད། ངེད་གཉིས་ཀྱིས་ཁ་འཁོན་བྱས་པར་མ་ཟད་ངས་ད་དུང་མོ་ལ་
ལག་ཀྱང་འགུལ་བ་ན་མོའི་ངོ་གདོང་སྐྱ་བོར་གྱུར་ཏེ་ངུད་མོ་བྱས་སོང་། དེ་ནི་ངས་ཐེངས་
དང་པོར་མོའི་མིག་ཆུ་ཤོར་བ་མཐོང་བ་ཡིན་པས་རང་སེམས་ལའང་ན་ཟུག་སྐྱེས། ངས་མོ་
ལ་གུ་ཡངས་གཏོང་བར་ཞུས་ཀྱང་མོས་ཉིན་གང་བོར་ང་ལ་ཁ་ཡ་མ་བྱས་ཤིང་། ཐ་ན་ང་
རང་མོན་ཐིལ་ལཱར་འགྲོ་སྐབས་ཀྱང་མོས་ང་ལ་མཆུ་སྦྱར་ནས་ཞལ་གྱེས་མ་ཞུས་པས་ཡིད་
སེམས་ཤིན་ཏུ་སྡུག་པར་གྱུར། འོན་ཏེ། ཉིན་གསུམ་འགོར་རྗེས་མོ་རང་ངའི་གམ་དུ་ཚུར་
སླེབས་བྱུང་སྟེ། གདོང་ལ་གཟི་མདངས་མངོན་ཞིང་ཁང་བྱིའུ་ལྟར་རྣམ་རིག་རྒྱས་འདུག
དོན་དག་ཐམས་ཅད་རྒྱབ་ཏུ་གཡུགས་ཏེ་ངེད་གཉིས་དགའ་རོགས་གསར་པ་ཞིག་དང་འདྲ་
བར་གྱུར། ཁ་གྱེས་སྐབས་ཁཱར་མེན་ན་རེ། “ཁོར་རྡོ་ཝ་རུ་དུས་ཆེན་ཞིག་རོལ་བཞིན་ཡོད་
པས་ང་རང་གནས་དེར་སོང་ནས་མི་སུ་ཞིག་ལ་དངུལ་ཡོད་པར་བརྟགས་རྗེས་ཁྱོད་ལ་བརྡ་
གཏོང་ངེས།” དེ་ལྟར་ངས་མོ་རང་འགྲོ་རུ་བཅུག་པ་དང་རང་ཉིད་གཅིག་པུ་ཡིན་སྐབས་
ད་གཟོད་དུས་ཆེན་འདི་དང་ཁཱར་མེན་གྱི་རྣམ་འགྱུར་གློ་བུར་དུ་འགྱུར་བ་སོགས་ཡིད་ལ་
ཝ་ལེར་ཤར་བྱུང་། ངས་འདི་ལྟར་འདོད་དེ། “མོས་ཁོང་ཁྲོ་ཞུ་ཐབས་ཤིག་བྱས་པ་ཁོ་ཐག་
རེད། དེ་མིན་ཚུར་འོངས་ཏེ་མགོ་སྒུར་མི་སྲིད།” ཡུལ་གྲོགས་ཤིག་གིས་ང་ལ་ཁོར་རྡོ་ཝ་རུ་
གླང་འཛིང་བྱེད་ཀྱིན་ཡོད་པར་བཤད་མ་ཐག ངའི་སྙིང་རླུང་སྟོད་ལ་འཚངས་ཏེ་སྨྱོན་པ་
ལྟར་ཐད་ཀར་ཡུལ་དངོས་སུ་ཕྱིན་པ་ན། མི་ཞིག་གིས་ང་ལ་ལུའུ་ཁ་སྀ་བསྟན་པ་ན་ཁོའི་ཉེ་
འགྲམ་གྱི་ལྟད་མོ་པའི་གཟིགས་སྟེགས་སྟེང་དུ་ཁཱར་མེན་ཡང་བསྡད་ཡོད་པ་མཐོང་བྱུང་།
ངས་མོ་རང་མཐོང་བ་ཙམ་གྱིས་དོན་དེ་འདྲ་ཞིག་བྱུང་ཡོད་པ་རྟོགས་སོང་ལ་དོན་དམ་
དུའང་ཚོད་དཔག་དེ་ལས་འགོངས་མི་འདུག ལུའུ་ཁ་སྀ་ཡིས་གླང་རྒོད་ཐོག་མ་དེར་
འཛིང་སྐབས་བརྩེ་དུང་གི་དན་རྟགས་ཕུལ་བྱུང་སྟེ། ཁོས་གླང་རྒྱབ་ནས་དར་གྱི་མདུད་
པ‘བླངས་ཏེ་ཁཱར་མེན་ལ་ཕུལ་བ་ན་ཁཱར་མེན་གྱིས་ཀྱང་དང་དུ་བླངས་ཏེ་འཕྲལ་མར་
མགོ་ལ་བཏགས། འོན་ཀྱང་གླང་རྒོད་དེས་ངའི་ཚབ་ཏུ་འཁོན་ལན་སློག་པ་ལྟར་རྟའི་བྲང་
གཞུང་ལ་བརྡུངས་ཏེ་ལུའུ་ཁ་སྀ་མི་རྟ་གཉིས་ཀ་ས་ལ་བསྒྱེལ་བར་མ་ཟད། ད་དུང་ཁོ་རང་
རྡོག་རྫིས་བྱས་པ་རེད། སྐབས་དེར་ངས་ཁཱར་མེན་གྱི་ཕྱོགས་སུ་བལྟས་པ་ན་མོ་རང་སྔ་མོ་
ནས་འདུག་སྟེགས་དང་གྱེས་ཟིན། མི་མང་གི་འཚང་ཀའི་ཁྲོད་ནས་ང་རང་ཕྱི་ལ་འབུད་མ་
ཐུབ་པས་མི་ཚོགས་གྲོལ་རྗེས་ད་གཟོད་ཐད་ཀར་ཁྱེད་ཀྱིས་ཤེས་པའི་ཁང་བ་དེའི་ནང་དུ་
བརྒྱུགས། མཚན་གང་བོར་གཉིད་མ་ཁུག་པར་ཁུ་སིམ་མེར་མོ་ལ་བསྒུགས་ནས་བསྡད་པ་
ན། ཁཱར་མེན་ནི་ཞོགས་པའི་ཆུ་ཚོད་གཉིས་པའི་སྟེང་ད་གཟོད་ཕྱིར་སླེབས་བྱུང་། ང་རང་
མཐོང་མ་ཐག་མོ་ཡང་ཧ་ལས་སོང་།
དར་སྐུད་ཀྱིས་དཀྲིས་པའི་མདུད་པ་ཞིག་སྟེ་ཁ་དོག་གིས་གླང་རྒོད་ཡོང་ཁུངས་ཀྱི་ཕྱུགས་ར་
མཚོན་པ་དང་། མདུད་པ་དེ་ལྕགས་ཀྱུར་དྲངས་ཏེ་གླང་རྒོད་ཀྱི་པགས་པར་བཏགས་ཡོད། གླང་རྒོད་
གསོན་པོའི་སྟེང་གི་མདུད་པ་བླངས་ཏེ་བུད་མེད་ཅིག་ལ་ཕུལ་ཚེ་དགའ་བ་མཚོན་པ་ཡིན།
“ངའི་རྗེས་སུ་ཤོག” ངས་དེ་སྐད་བཤད།
“ལགས་སོ །།” མོ་ན་རེ། “ངེད་གཉིས་འགྲོ།”
ང་རང་རྟ་ལ་ཞོན་ཏེ་མོ་རང་རྟའི་འཕོངས་ལ་བཟུང་། ལམ་ལ་ཆས་ཏེ་ནམ་སྨད་ཙམ་
དུ་ཕྱིན་ཡང་ཕན་ཚུན་ལ་ཚིག་གཅིག་ཀྱང་མ་བཤད། ནམ་ལངས་ཁར་དབེན་གནས་ཀྱི་
མགྲོན་ཁང་ཆུང་ཆུང་ཞིག་ཏུ་འབྱོར་བ་དང་། དེའི་གམ་དུ་དགོན་པ་ཞིག་ཡོད། གནས་དེར་
ངས་ཁཱར་མེན་ལ་འདི་སྐད་སྨྲས་པ་ཡིན།
“ཉོན་ཅིག སྔར་བྱས་ལ་རྩད་གཅོད་མི་བྱ། ཐམས་ཅད་འདས་ཟིན་པ་རེད། འོན་
ཀྱང་ཁྱོད་ཀྱིས་ང་དང་ལྷན་དུ་ཨ་མེ་རི་ཁའི་གླིང་ཕྲན་ལ་སོང་སྟེ་ཚུལ་ལྡན་གྱི་འཚོ་བ་ཞིག་
རོལ་ངེས་ཞེས་མནའ་སྐྱེལ་དགོས།"
“མིན།” མོ་རང་ཁོང་ཁྲོ་ལངས་བཞིན་ན་རེ། “ང་ཨ་མེ་རི་ཁར་མི་འགྲོ། གནས་
འདིར་འཚོ་བ་བསྐྱལ་ན་ཤིན་ཏུ་སྐྱིད།”
“དེ་ནི་ཁྱོད་དང་ལུའུ་ཁ་སྀའི་བར་ཐག་ཉེ་བས་རེད། ཡིན་ནའང་ཁྱོད་ཀྱིས་སོམས་
དང་། རྒྱ་ལ་ཁོའི་རྨས་སྐྱོན་དྲག་སྐྱེད་བྱུང་ཡང་ཡུན་རིང་པོར་གསོན་མི་ཐུབ། ཡང་གཅིག་
བཤད་ན། ངས་ཁོ་དང་རྩོད་དགོས་དོན་ཅི་ཡོད། ང་དེའི་སྐོར་ལ་ཐང་ཆད་འདུག ངས་ཁྱོད་
ཀྱི་དགའ་རོགས་རེ་རེ་བཞིན་བསད་དེ་སུན་སོང་། ད་དུང་གསོད་དགོས་ཚེ་ད་ནི་ཁྱོད་ལ་
ཐུག་འདུག”
མོས་གཏུམ་སྤྱོད་ཀྱི་མིག་མདངས་ཀྱིས་ང་ལ་ཕུར་ཚུགས་སུ་ཅེར་ཏེ་འདི་ལྟར་བཤད།
“ངས་རྟག་ཏུ་རང་ཉིད་ཁྱོད་ཀྱི་ལག་ནས་འཆི་བར་ངེས་སོ་སྙམ་ཡོད། ཐེངས་དང་པོར་
ཁྱོད་དང་འཕྲད་སྐབས་ང་རང་སྒོ་ཆེན་གྱི་དྲུང་དུ་ཆོས་དཔོན་ཞིག་ལ་གདོང་ཐུག་བརྒྱབ་
སོང་། མདང་ནུབ་ཁོར་རྡོ་ཝ་ནས་ཁ་འབྲལ་སྐབས་ཁྱོད་ཀྱིས་མ་མཐོང་ངམ། རི་བོང་ཞིག་
གིས་ལམ་ཆེན་འཕྲེད་ཀྱིས་བཅད་དེ་ཁྱོད་ཀྱི་རྟ་ཕོའི་སུག་བར་ནས་འཛུལ་སོང་། འདི་
ཐམས་ཅད་ལས་ཀྱིས་བསྐོས་པ་རེད།”
“སྙིང་ཉེ་བའི་ཁཱར་མེན།” ངས་མོ་ལ་འདི་སྐད་དྲིས། “ཁྱོད་ང་ལ་མི་དགའ་བ་ཨེ་རེད།”
མོས་ཚིག་གཅིག་ཀྱང་མི་སྨྲ་བར་ས་གདན་གྱི་སྟེང་དུ་དཀྱིལ་ཀྲུང་ལ་བསྡད་དེ་མཛུབ་
མོས་ས་བྲད་ནས་འདུག
“ཁཱར་མེན། འུ་གཉིས་ཀྱིས་འཚོ་སྟངས་གཞན་ཞིག་ཏུ་བསྒྱུར་བར་བྱ།” ངས་ཞུ་
བ་བྱེད་པའི་ཚུལ་གྱིས་འདི་ལྟར་བཤད། “འུ་གཉིས་ས་འདི་དང་ཁ་གྱེས་ཏེ་ནམ་ཡང་ཕན་
ཚུན་འབྲལ་མི་དགོས་པའི་གནས་ཤིག་ཏུ་འགྲོ། འུ་གཉིས་ཀྱིས་གནས་འདི་དང་མི་རིང་
བའི་བེ་ཤིང་ཞིག་གི་རྩ་རུ་གསེར་ཨོན་སི“ བརྒྱ་དང་ཉི་ཤུ་སྦས་ཡོད་པ་ཁྱོད་ཀྱིས་ཀྱང་ཤེས་
སྲིད། ད་དུང་ཡ་ཧུ་དཱ་པ་པེན•ལྗོ་སེ་དྷུའི་ལག་ཏུའང་དངུལ་ཡོད་པ་རེད།”
མོས་ཁོང་དགོད་ཅིག་བྱས་ཏེ་འདི་སྐད་སྨྲས། “ཐོག་མར་ང་དང་དེའི་རྗེས་སུ་ཁྱོད་
ཡིན་ངེས། ངས་དེ་ལྟར་ཡིན་པ་ཤེས་ཡོད།”
“ཁྱོད་ཀྱིས་ད་དུང་བསམ་བློ་ཞིག་ཐོངས་དང་།” ངས་མུ་མཐུད་དུ་འདི་ལྟར་
བཤད། “ངའི་བཟོད་བསྲན་དང་སེམས་ཤུགས་ལའང་ཚད་ཡོད། རང་གིས་ལྟོས་དང་། དེ་
མིན་ངས་བློ་ཐག་གཅོད་ངེས།” ང་རང་མོ་དང་གྱེས་ཏེ་དགོན་པའི་ཕྱོགས་སུ་སོང་བ་ན།
དེ་རུ་ཆོས་དཔོན་གྱིས་ལྷ་ལ་སྐྱབས་འཇུག་ཞུ་བཞིན་ཡོད་པ་མཐོང་བྱུང་། ངས་ཆོས་དཔོན་
གྱིས་སྐྱབས་འཇུག་ཞུས་ཚར་རག་བར་དུ་བསྒུགས་ཏེ་རང་ཉིད་ཀྱིས་ཀྱང་སྐྱབས་འཇུག་ཞུ་
སྙིང་འདོད། ཡིན་ནའང་ཞུ་ཐུབ་པར་མི་འདུག ཆོས་དཔོན་ཡར་བཞེངས་ཏེ་ངའི་ཕྱོགས་
སུ་ཕེབས་བྱུང་། “ཆོས་དཔོན་ལགས།” ངས་ཁོང་ལ་འདི་ལྟར་དྲིས། “ཁྱེད་ཀྱིས་ཉེན་
ཁར་ལྷུང་བའི་མི་ཞིག་གི་ཕྱིར་དུ་སྐྱབས་འཇུག་ཞུས་ན་ཆོག་གམ།'
“ངས་སྡུག་བསྔལ་གྱི་ཀློང་ན་གནས་པའི་མི་ཐམས་ཅད་ཀྱི་ཕྱིར་དུ་སྐྱབས་འཇུག་ཞུ་
ངེས་ཡིན།” ཁོང་གིས་དེ་སྐད་གསུངས།
“གཅིག་བྱས་ན་མི་ཞིག་དག་ཞིང་དུ་འགྲོ་རྒྱུ་རེད། ཁྱེད་ཀྱིས་དེའི་ཆེད་དུ་བསྔོ་སྨོན་
ཞིག་ཞུས་ན་ཆོག་གམ།”
“ཆོག” ཁོང་གིས་ལན་འདེབས་སྐབས་མིག་གིས་ཕུར་ཚུགས་སུ་ང་ལ་བལྟས་ཤིང་
ངའི་རྣམ་འགྱུར་རྒྱུན་ལྡན་མིན་པ་རྟོགས་པས་ཤེས་འདོད་ཀྱིས་ཀུན་ནས་བསླངས་ཏེ “ངས་
ཕལ་ཆེར་ཁྱེད་རང་མཐོང་མྱོང་བ་འདྲ” ཞེས་གསུངས།
ངས་ཁོའི་བཞུགས་ཁྲིའི་སྟེང་དུ་དངུལ་ཊམ་གཅིག་བཞག་སྟེ “ཁྱེད་ཀྱིས་ག་དུས་བསྔོ་
སྨོན་ཞུ་ཡི་ཡིན” ཞེས་དྲིས།
“ཆུ་ཚོད་ཕྱེད་ཀ་ཙམ་འགོར་ངེས། ཕ་གིའི་མགྲོན་ཁང་ཚང་གི་བུ་ཡོང་སྟེ་སྐྱབས་
འཇུག་གི་ཆོ་ག་བཤམས་དགོས། གཞོན་ནུ་ལགས། ཁྱེད་ཀྱིས་རང་སེམས་མི་བདེ་བའི་ལས་
ཤིག་བགྱིས་པ་ཡིན་ནམ། ཁྱེད་ཀྱིས་ཡེ་ཤུའི་རྗེས་འཇུག་པ་ཞིག་གི་ཁ་ཏ་བསླབ་བྱར་ཉན་
ན་འདོད་དམ།”
ང་རང་ངུ་ལ་ཁད་དུ་གྱུར་པ་དང་། ཁོང་ལ་ཡུད་ཙམ་འགོར་རྗེས་ཕྱིར་ཡོང་ངེས་ཞེས་
སྨྲས་ཏེ་རྟབ་རྟབ་པོར་ཕྱི་ལ་སོང་ཞིང་། རྩྭ་གསེང་ནས་གན་རྐྱལ་དུ་ཉལ་ཏེ་ཅོང་བརྡ་གྲག་
པའི་
རེ་བར་དུ་བསྒུགས། ང་མཆོད་ཁང་གི་ཉེ་སར་བཅར་མོད་ནང་དུ་འཛུལ་མ་ནུས། བསྔོ་
སྨོན་གྱི་མཇུག་རྫོགས་རྗེས་ཕྱིར་མགྲོན་ཁང་དུ་སོང་ཞིང་ཁཱར་མེན་བྲོས་ཟིན་ན་ཅི་མ་རུང་
སྙམ། མོ་རང་ངའི་རྟ་ལ་ཞོན་ཏེ་འབྲོ་ཆོག་ཆོག་རེད ………… ཡིན་ནའང་མོ་སྔར་མལ་དུ་
གནས་ཡོད་དེ། མོ་རང་ང་ལ་སྐྲག་ཅེས་གཞན་ལ་བཤད་དུ་འཇུག་མ་འདོད་པས་རེད། ང་
མེད་ཤུལ་དུ་མོས་སྨད་གཡོགས་ཀྱི་འདབ་ཁ་གཤགས་ཏེ་དེའི་གསེང་གི་ཞ་སྐུད་བཤངས་
ཟིན་ལ། ཅོག་ཙེའི་འགྲམ་དུ་བསྡད་དེ་ཆུ་ཡིས་བཀང་བའི་ཅ་ནེའི་ནང་གི་ཞ་ཉེའི་དབྱིབས་
ལ་བལྟས་འདུག མོས་ཞ་སྐུད་དེ་བཞུས་ནས་ཆུ་ནང་དུ་བླུགས་པ་ཡིན་ངེས། མོས་བློ་
སེམས་རྩེ་གཅིག་གིས་ཆོ་ག་སྒྲུབ་ཀྱིན་འདུག་པས་ང་ཕྱིར་ལ་སླེབས་པའང་མ་ཚོར། སྐབས་
རེར་མོས་ཞ་ཉེ་རྡོག་པོ་རེ་བླངས་ཏེ་སེམས་ཁྲལ་ཆེ་བའི་ངང་ཕར་སྐོར་ཚུར་སྐོར་བྱེད་པ་
དང་། སྐབས་རེར་ངག་ནས་ངོ་མཚར་གྱི་གསང་སྔགས་ཤིག་བཟློས་ཏེ་དྷོན་ཕེ་ངྷི་རོའི་ཟུར་
མོའམ་མཱ་རི་ཡ•ཕེ་དྷལ་ལཱ'(Maria Padella)ཞེས་པ་འབོད་ཀྱིན་ཡོད་ཅིང་། མོ་ནི་བྷོ་ཧེ་
མི་ཡའི་རྒྱལ་མོ་བྷ་རི•ཁྀ་རལ་ལི་ས(Bari Crallisa)ཡིན་སྐད།
“ཁཱར་མེན།” ངས་མོ་ལ་འདི་སྐད་བཤད། “ངའི་རྗེས་སུ་འབྲངས་ན་ཆོག་གམ།”
མོ་ཡར་ལངས་ཏེ་ཅ་ནེ་གཞོགས་ཤིག་ཏུ་གཡུགས་ཤིང་སྟོད་ལྷེ་མགོ་ལ་དཀྲི་ཙམ་བྱས་
ཏེ་ང་དང་ལྷན་དུ་འགྲོ་གྲབས་བྱས། མི་ཞིག་གིས་ངའི་རྟ་ཁྲིད་ནས་ཡོང་ཞིང་མོ་ངའི་རྟའི
འཕོངས་ལ་ཞོན་རྗེས་ངེད་གཉིས་ལམ་ལ་ཆས་པ་ཡིན།
“དེ་ལྟར་ན། ང་ཡི་ཁཱར་མེན་ལགས།” ཡུད་ཙམ་ལ་ཕྱིན་རྗེས་ངས་མོ་ལ་འདི་ལྟར་
དྲིས། “ཁྱོད་ང་དང་མཉམ་དུ་འགྲོ་བར་མོས་མཐུན་བྱུང་བ་ཨེ་རེད།”
“རེད། ང་ཁྱོད་དང་མཉམ་དུ་ཚེ་ཕྱི་མར་འགྲོ་བར་མོས་མཐུན་བྱུང་བ་ཡིན། འོན་
ཀྱང་ཁྱོད་དང་མཉམ་དུ་འཚོ་བ་རོལ་རྒྱུ་གཏན་ནས་མིན།”
དབེན་ཐིང་ཐིང་གི་ཉག་ཁ་ཞིག་ཏུ་སླེབས་པ་ན་ངས་རྟ་ཁ་བསྒགས། “འདི་རུ་ཡིན་
ནམ།” མོས་དེ་ལྟར་དྲིས་རྗེས་མཉེན་ལྕུག་ལྡན་པའི་ངང་རྟ་ལས་བབས་པ་དང་། སྟོད་ལྷེ་
བླངས་ཏེ་ས་རུ་གཡུགས་ཤིང་ལག་པ་ཡ་གཅིག་དཔྱི་མགོར་བཙུགས། གནས་དེ་གར་ཀྲོང་
ངེར་འགྲེང་སྟེ་འགུལ་ཙམ་ཡང་མི་བྱེད་པར་ང་ལ་ཅེར་ནས་འདུག
“ཁྱོད་ཀྱིས་ང་རང་གསོད་པར་འདོད་པ་ངས་གསལ་པོར་ཤེས་ཡོད།” མོ་ན་རེ།
“འདི་ནི་ལས་ཀྱིས་བསྐོས་པ་རེད། འོན་ཀྱང་ངས་གཏན་ནས་མགོ་སྒུར་མི་སྲིད།”
“ངས་ཁྱོད་ལ་ཞུ་བ་བྱེད།” ངས་མོ་ལ་འདི་ལྟར་བཤད། “ཁྱོད་ཀྱིས་བསམ་ཤེས་
གྱིས་ཏེ་ངའི་ཁ་ལ་ཉོན། འུ་གཉིས་ཀྱིས་འདས་ཟིན་པ་ཐམས་ཅད་བརྗེད་དུ་འཇུག ང་
རང་ལོག་ལམ་དུ་འཁྲིད་མཁན་སུ་ཡིན་པ་ཁྱོད་ཀྱི་སེམས་སུ་གསལ། ཁྱོད་ཀྱི་ཕྱིར་དུ་ང་
ཇག་པ་དང་མི་གསོད་ཉེས་ཅན་དུ་གྱུར་པ་རེད། ཁཱར་མེན། ང་ཡི་ཁཱར་མེན་ལགས། ང་
ལ་ཁྱོད་རང་སྐྱོབ་པའི་གོ་སྐབས་ཐེངས་གཅིག་བྱིན། དེ་ལྟར་བགྱིས་ཚེ་ཁྱོད་ཀྱིས་ཀྱང་ང་
བསྐྱབས་པ་རེད།”
“ཧོ་སེ།” མོས་འདི་ལྟར་ལན་བཏབ། “ཁྱོད་ཀྱི་རེ་བ་དེ་ངས་སྐོང་ཐབས་མེད། ང་
ཁྱོད་ལ་མི་དགའ་བར་གྱུར་མོད། འོན་ཀྱང་ཁྱོད་ད་དུང་ང་ལ་དགའ་བཞིན་ཡོད་པས་ཁྱོད་
ཀྱིས་ང་གསོད་འདོད་པ་རེད། ངས་ཁྱོད་ལ་རྫུན་སྨྲས་ནའང་ཆོག་མོད། འོན་ཏེ་ངས་རྙོག་དྲ་
མང་པོ་བཟོ་འདོད་མེད། འུ་གཉིས་ཡོངས་སུ་མཇུག་རྫོགས་པ་རེད། རོམ་ཡིན་པའི་ཆ་ནས་
ཁྱོད་ལ་རང་ཉིད་ཀྱི་རོ་མི་གསོད་པའི་དབང་ཆ་ཡོད། ཡིན་ནའང་ཁཱར་མེན་ལ་ནམ་ཡང་
རང་དབང་དགོས། མོ་རང་གསོན་ན་ཁཱ་ལེ་པའི་མི་དང་ཤི་ན་ཁཱ་ལེ་པའི་རོ་ཡིན།
“དེས་ན་ཁྱོད་རང་ལུའུ་ཁ་སྀ་ལ་དགའ་བ་ཡིན་ནམ།” ངས་མོ་ལ་དེ་སྐད་དྲིས།
“ཡིན། དང་ཐོག་ཁྱོད་ལ་དགའ་བ་བཞིན་ཁོ་ལ་དགའ་མྱོང་། ཡིན་ཡང་དེ་ནི་སྐད་
ཅིག་ཙམ་སྟེ་གཅིག་བྱས་ན་ཁྱོད་ལ་དགའ་བའི་ཚད་དེར་ཡང་སླེབས་མེད། ད་ལྟ་སུ་ལའང་
དགའ་བ་མིན་ཏེ་སྔོན་ཆད་ཁྱོད་ལ་དགའ་མྱོང་བར་བསམ་ན་ང་ནི་རང་ཉིད་ཀྱི་སྟེང་ལ་
སྡང་སེམས་སྐྱེས་འོངས།”
ངས་མོའི་གམ་དུ་པུས་མོ་ས་ལ་བཙུགས་ཏེ་ལག་པར་དམ་དུ་འཇུས་པ་དང་། མིག་
ཆུ་ཁྲོམ་ཁྲོམ་དུ་བཞུར་བས་མོའི་ལག་པའང་བརླན་པར་བྱས། ངས་མོ་ལ་ངེད་གཉིས་ཀྱིས་
ལྷན་དུ་རོལ་མྱོང་བའི་བདེ་སྐྱིད་ཀྱི་དུས་སྐབས་ཐམས་ཅད་གླེང་བར་མ་ཟད། ད་དུང་མོའི་
སེམས་དགའ་བའི་ཕྱིར་མུ་མཐུད་ནས་ཇག་པ་བྱ་རྒྱུ་ཁས་བླངས། ཡོད་ཚད། སྐུ་ཞབས་ལགས།
ངས་ཡོད་ཚད་ཀྱི་ཡོད་ཚད་ཁས་བླངས་ཏེ་མོ་རང་ང་ལ་སྔར་བཞིན་དགའ་བའི་རེ་བ་ཞུས།
མོ་ན་རེ། “སྔར་བཞིན་ཁྱོད་ལ་དགའ་རྒྱུ་ནི་དཔེ་མི་སྲིད། ཁྱོད་དང་ལྷན་དུ་འཚོ
བའང་སྐྱེལ་མི་ཐུབ།”
ང་ཁོང་ཁྲོ་དྲག་ཏུ་ལངས་ཏེ་གློ་གྲི་ཤུབས་ནས་བཏོན་པ་དང་། ངས་མོ་རང་ང་ལ་སྐྲག་
སྟེ་ཞུ་བ་བྱས་ན་ཅི་མ་རུང་སྙམ། འོན་ཀྱང་། བུད་མེད་དེ་ནི་དངོས་གནས་འདྲེ་མོ་ཞིག་རེད།
“ངས་ཁྱོད་ལ་ཆེས་མཇུག་མཐར་ཐེངས་གཅིག་འདྲི།” ངས་སྐད་གསང་མཐོན་པོས་
འདི་ལྟར་བཤད། “ཁྱོད་ང་དང་འགྲོགས་པར་འཐད་པ་ཡིན་ནམ།”
“མིན། མིན། མིན།” མོས་རྐང་པས་ས་ལ་རྡེབ་བཞིན་དེ་ལྟར་བཤད་ཅིང་། སྔོན་
ཆད་ངས་མོ་ལ་བྱིན་པའི་སོར་གདུབ་དེ་མཛུབ་མགོ་ནས་བླངས་ཏེ་ནགས་རྫོབ་ཀྱི་གསེང་
དུ་གཡུགས།
ངས་མོ་ལ་གྲི་ཡིས་ཐེངས་གཉིས་བསྣུན་པ་ཡིན། གྲི་ནི་གར་སི་ཡའི་ཡིན་ཏེ་ངའི་གྲི་
སྔ་མོ་ནས་ཆག་པས་རེད། གྲིས་བསྣུན་ཐེངས་གཉིས་པ་དེར་མོས་ངག་ནས་སྒྲ་ཅི་ཡང་མ་
འབྱིན་པར་ས་ལ་འགྱེལ་སོང་། མོའི་ནག་ཅིང་ཆེ་བའི་མིག་ཟུང་གིས་ང་ལ་ཕུར་ཚུགས་སུ་
ཅེར་འདུག་པ་དེ་ད་ལྟའང་ངའི་མིག་ལམ་དུ་སྣང་འོངས། མིག་ཟུང་དེ་དེ་ལྟར་རིམ་གྱིས་
འབྱེད་མ་འཛུམ་དུ་གྱུར་ཅིང་མཐར་ཡོངས་སུ་སུམ། ང་རང་མོའི་བེམ་པོའི་འགྲམ་ནས་
ཧོན་ཐོར་ཏེ་ཏག་ཏག་ཆུ་ཚོད་གཅིག་ལ་ལུས་པ་དང་། དེ་ནས་སྔོན་ཆད་ཁཱར་མེན་གྱིས་
ཕྱིས་སུ་དུར་སྦས་བྱས་ན་ལེགས་པར་སྙམ་པའི་ནགས་ཚལ་ཞིག་ང་ལ་བཤད་མྱོང་བ་དྲན།
ངས་གྲི་ཡིས་ས་དོང་ཞིག་བརྐོས་རྗེས་མོ་རང་བདེ་བར་བཞག་ཅིང་། མོའི་སོར་གདུབ་དེ་
ཡུན་རིང་ཞིག་ལ་བཙལ་མཐར་ད་གཟོད་རྙེད་བྱུང་། ངས་སོར་གདུབ་དེ་ས་དོང་ནང་གི་
མོའི་གམ་དུ་བཞག་པ་དང་། ད་དུང་རྒྱ་གྲམ་ཆུང་ཆུང་ཞིག་ཀྱང་བསྣན་པ་ཡིན་ཏེ་གཅིག་
བྱས་ན་ངས་དེ་ལྟར་སྒྲུབ་མི་འོས། དེ་དག་ཐམས་ཅད་གྲུབ་རྗེས་ང་རང་རྟ་ལ་ཞོན་ཏེ་ཁོར་
རྡོ་ཝའི་ཕྱོགས་སུ་བརྒྱུགས་ཤིང་། ཐོག་མར་འཕྲད་པའི་ཉེན་སྲུང་ཁང་དུ་སོང་སྟེ་རང་ཉེས་
ཁས་ལེན་བྱས། ངས་རང་ཉིད་ཀྱིས་ཁཱར་མེན་བསད་ཟིན་ནོ་ཞེས་བཤད་པ་ལས་གནས་
གང་ཞིག་ཏུ་སྦས་ཡོད་པར་བཤད་མ་འདོད། དབེན་གནས་ཀྱི་ཆོས་དཔོན་དེ་ནི་སྐྱེས་བུ་
དམ་པ་ཞིག་རེད། ཁོང་གིས་མོའི་ཆེད་དུ་སྐྱབས་འཇུག་ཞུས་པར་མ་ཟད་མོའི་རྣམ་ཤེས་ཀྱི་
ཕྱིར་དུ་བསྔོ་སྨོན་ཡང་ཞུས་སོང་། ཉམ་ང་བའི་བུ་མོ་དེ། མོ་རང་དེ་འདྲ་ཞིག་ཏུ་སྐྱེད་སྲིང་
བྱས་པ་ནི་ཐམས་ཅད་ཁཱ་ལེ་པ་རྣམས་ལན་པ་རེད།
བཞི།
ཡོ་རོབ་ཀྱི་ཡུལ་ཕྱོགས་ཀུན་ཏུ་ཡུལ་གྱར་མི་རིགས་ཤིག་ཁྱབ་ཡོད་པ་དེ་ལ་བྷོ་ཧེ་
མི་ཡ་པ(Bohemians)འམ་ཌྷི་ཐ་ནའི་མི་རིགས།(Gitanas) ཡང་ན་ཌྷི་ཕུ་སིའི་མི་
རིགས(Gypsies) སམ་ཟི་གྷྀ་ཨོ་ནེ(Ziegeuner)མི་རིགས་སོགས་སུ་འབོད་པ་དང་། ཏག་
ཏག་སི་ཕེན་རྒྱལ་ཁབ་ནི་ད་ལྟའི་བར་དུ་མི་རིགས་འདི་འབོར་ཆེན་དུ་གནས་ཡོད་པའི་རྒྱལ་
ཁབ་ཅིག་རེད། ཁོ་ཚོ་ཕལ་ཆེ་བ་ལྷོ་ཕྱོགས་དང་ཤར་ཕྱོགས་ཀྱི་ཞིང་ཆེན་ཏེ། ཨན་ད་ལུའུ་སི་
ཡ་དང་ཨེ་སྀ་ཐྀ་ར་མ་ཏུའུ་ར།(Estramadura) མུར་སི་ཡ(Murcia)སོགས་སུ་སྡོད་པའམ་
འཁྱར་ནས་ཡོད། ཁཱ་ཐེ་ལོ་ཎི་ཡ(Catalonia)རུའང་ཤིན་ཏུ་མང་པོ་ཡོད་ལ་ཁོ་ཚོ་རྟག་ཏུ་ཧྥ་
རན་སིར་ཡོང་བར་མ་ཟད། ང་ཚོའི་ལྷོ་ཕྱོགས་ཀྱི་ཚོང་འདུས་དག་ཏུའང་ཁོ་ཚོའི་རྗེས་ཤུལ་
སྣང་། སྐྱེས་པ་རྣམས་ཀྱིས་རྟག་ཏུ་རྟ་ཚོང་རྒྱག་པ་དང་། ཕྱུགས་ནད་གསོ་བ། དྲེའུ་རྔོག་འབྲེག་
པ། སླ་ང་དང་ཟངས་སྣོད་སོགས་ལ་ལྷན་པ་རྒྱག་པ་སོགས་ཀྱི་ལས་རིགས་གཉེར་བ་ཡིན་ལ།
ལྐོག་ཚོང་རྒྱག་པ་སོགས་ཁྲིམས་མཐུན་མ་ཡིན་པའི་ལས་ཀ་གཞན་ཡང་གཉེར་གྱི་ཡོད་པ་
སྨོས་མ་དགོས། བུད་མེད་རྣམས་ཀྱིས་མོ་འདེབས་པ་དང་སློང་མོ་བྱེད་པར་མ་ཟད། ད་དུང་
གནོད་ཅན་ནམ་གནོད་མེད་གང་རུང་གི་སྨན་རྫས་སྣ་ཚོགས་ཀྱང་འཚོང་བར་བྱེད།
བྷོ་ཧེ་མི་ཡ་པའི་བྱད་གཟུགས་ཀྱི་ཁྱད་ཆོས་ནི་ངོས་འཛིན་སླ་ཡང་མཚོན་པར་དཀའ།
གལ་སྲིད་ཁྱོད་ཀྱིས་བྷོ་ཧེ་མི་ཡ་པ་ཞིག་ངོ་ཤེས་ཚེ། མི་ཆིག་སྟོང་ལྷག་གི་ཁྲོད་དུའང་བྷོ་ཧེ་
མི་ཡ་པ་གཅིག་པུ་དེ་ངོས་འཛིན་ཐུབ་ལ། ནང་སྒོས་སུ་བྱད་དབྱིབས་དང་རྣམ་འགྱུར་ནི་
ཁོ་ཚོ་དང་ཉེ་འཁོར་གྱི་མི་རིགས་གཞན་བར་གྱི་ཁྱད་པར་འབྱེད་བྱེད་གཙོ་བོར་གྱུར་ཡོད།
ཁོ་ཚོའི་ཤ་མདངས་ནག་ལ་བཅའ་སྡོད་ས་ཁུལ་གྱི་མི་རིགས་གཞན་དང་བསྡུར་ནའང་
ནག་ཤས་ཅུང་ཟད་ཆེ་བས་ཁཱ་ལེ(cale)"ཞེས་པའི་མིང་འདི་ཐོགས་པ་ཡིན་ཏེ། ཤ་མདོག་
ནག་པོའི་མི་ཞེས་པའི་དོན་ཡིན་ལ་ཁོ་ཚོ་རང་གིས་ཀྱང་རྒྱུན་པར་དེ་ལྟར་འབོད། ཁོ་ཚོའི་
མིག་དཀྱུས་གྱེན་དུ་གསེག་ཅིང་མིག་ཟུང་ནག་ལ་མཛེས། རྫི་མའང་སྟུག་ཅིང་རིང་ལ་ཁོ་
ཚོའི་མིག་མདངས་ནི་གཅན་གཟན་དང་མཚུངས། དཔའ་སྙིང་དང་སྡར་གཤིས་གཉིས་ཀ་
འཛོམས་པ་ན། མིག་མདངས་ཀྱི་ཆ་ནས་གཡོ་སྒྱུ་དང་རྟུལ་ཕོད་ཀྱི་རང་བཞིན་ཏེ་ཁོ་ཚོའི་
མི་རིགས་ཀྱི་གཤིས་ཀ་ཡོངས་སུ་མཚོན་ཡོད། ཡིན་ནའང་ཕཱ་ནུ་ཌྷེ(Panurge)དང་འདྲ་
བར “གཞན་གྱིས་གཅར་རྡུང་བྱེད་པར་སྐྲག་པའི་ལྷན་སྐྱེས་ཀྱི་རང་བཞིན” ཡང་འདྲེས་
འདུག སྐྱེས་པ་ཕལ་ཆེ་བར་དཔའ་ཉམས་རྒྱས་ཤིང་གཟུགས་པོ་ཕྲ་ལ་ཡང་ཤ་དོད་པ་ཞིག་
ཡིན་པས། ངས་ད་བར་དུ་ལུས་རྒྱགས་པའི་བྷོ་ཧེ་མི་ཡ་པ་ཞིག་མཐོང་མ་མྱོང་། འཇར་མན་
གྱི་ཏྟི་ཕུ་སིའི་བུད་མེད་ཕལ་ཆེ་བ་མཛེས་པར་སྣང་མོད། སི་ཕེན་གྱི་ཎྙི་ཐ་ནའི་བུད་མེད་
རྣམས་ལས་མཛེས་མ་ནི་ཉིན་མོའི་སྐར་མ་བཞིན་དུ་ཉུང༌། ལོ་ན་གཞོན་དུས་མཛེས་པོ་
མེད་ཀྱང་ཡིད་དབང་འགུགས་པའི་ཆ་ཞིག་སྣང་། ཡིན་ནའང་ཨ་མར་གྱུར་པ་ནས་བཟུང་
སྐྱུག་མེར་བ་ཞིག་ཏུ་གྱུར་འགྲོ། སྐྱེས་ཕོ་མོ་སུ་ཡིན་ཡང་ཧ་ཅང་དབྲེ་པོ་ཡིན་ལ། བྷོ་ཧེ་མི་
ཡའི་བུད་མེད་དར་མ་རྣམས་ཀྱི་ཅོ་ཏོ་མཐོང་མ་མྱོང་བ་ཞིག་གི་བློ་ངོར་དེའི་དོན་སྤྱི་ཆགས་
པ་ཤིན་ཏུ་དཀའ་སྟེ། ཆེས་སྦོམ་ཞིང་སྲ་ལ། སྣུམ་གྱིས་སྦགས་ཤིང་སྐྱ་ཐལ་ལེར་སྣང་བས་རྟ་
རྔོག་གི་དཔེ་རུ་བྱས་ནའང་ཐལ་དྲགས་མེད་པ་ཞིག་རེད། ཡུལ་ཨན་ད་ལུའུ་སི་ཡའི་གྲོང་
ཁྱེར་ཆེ་གྲས་འགའ་རུ་བྱད་གཟུགས་ཅུང་ལེགས་པའི་བུད་མེད་དག་གིས་ཡག་ལས་ལ་
དོ་སྣང་ཅུང་ཟད་བྱེད་པ་ཡིན། མོ་རང་ཚོས་ཞབས་བྲོ་འཁྲབ་སྟེ་ཁེ་བཟང་ལེན་པ་ཡིན་ཏེ།
འཁྲབ་བྱའི་ཞབས་བྲོ་ནི་རང་རེའི་རབ་དགའི་རོལ་རྩེད་དུས་ཆེན་གྱི་ཐུན་མོང་སྤྲོ་ཚོགས་
སོགས་ཀྱི་སྟེང་བཀག་འགོག་བྱས་པའི་བྲོ་རྣམས་དང་ཤིན་ཏུ་འདྲ། སྔོན་ཆད་དབྱིན་ཇིའི་
ཆོས་སྤེལ་མཁན་སྐུ་ཞབས་བྷོར་རོ(Borrow)ཡིས་སི་ཕེན་གྱི་བྷོ་ཧེ་མི་ཡའི་མི་རིགས་དང་
འབྲེལ་བའི་རྩོམ་ཡིག་སྤྲོ་སྣང་འཕེལ་བ་གཉིས་བྲིས་ཡོད་དེ། ཁོང་ལ་ཆོས་ཚོགས་ཀྱིས་རྒྱབ་
སྐྱོར་གནང་བས་མི་འདི་དག་ལ་ཆོས་སྤེལ་བར་འདོད་པ་རེད། ཁོས་རྗི་ཕུ་སིའི་བུ་མོ་རྣམས་
རིགས་གཞན་གྱི་སྐྱེས་པ་ལ་གཏན་ནས་མི་དགའ་ཞེས་བཤད་ཡོད། ངས་བསམ་ན་ཁོས་
འདི་ལྟར་མོ་རང་ཚོས་ལུས་པོ་རིན་ཆེན་བཞིན་དུ་བསྲུང་བར་བསྟོད་བསྔགས་བྱས་པ་ནི་
ཅུང་ཟད་ཐལ་དྲགས་པར་འདོད། ཐོག་མར་མོ་རང་ཚོའི་ཕལ་ཆེ་བ་ནི་ཨོ་ཝིད(Ovid)ཀྱི་
སྨྱུག་རྩེའི་མོ་བཙོག་སྟེ། དགོས་མཁན་མེད་པའི་བུ་མོ་གཙང་མ་དེའི་རིགས་ཡིན། ཅུང་
ཟད་མཛེས་པ་དག་ནི་སི་ཕེན་གྱི་བུད་མེད་ཡོངས་དང་འདྲ་བར་མཛའ་གྲོགས་སྒྲིག་དུས་
སྐྱོན་ལ་བརྟག་པར་ཤིན་ཏུ་དགའ་ཞིང་། ངེས་པར་དུ་མོ་རང་ཚོའི་དགའ་སའམ་མོ་རང་
ཚོར་འཚམ་པ་ཞིག་ཡིན་དགོས། སྐུ་ཞབས་བྷོར་རོས་མོ་རང་ཚོའི་ཀུན་སྤྱོད་ཀྱི་ལྟ་བ་བདེན་
དཔང་བྱེད་ཆེད་དཔེ་ཞིག་ཀྱང་དྲངས་ཡོད་མོད། དོན་དུ་ཁོ་རང་གི་ཀུན་སྤྱོད་ཀྱི་ལྟ་བའམ་
རྣམ་དག་ཟོལ་མེད་ཀྱི་བྱིས་བློ་མཚོན་འདུག་སྟེ། རང་ཉིད་ཀྱི་ངོ་ཤེས་ཁྲམ་པ་ཞིག་གིས་
གསེར་ཨོན་སིl\འགའ་ཡིས་ཀྱང་བྷཻ་ཕུ་སིའི་བུ་མོ་ཞིག་གི་ཡིད་སེམས་འགུགས་མ་ཐུབ་
ཟེར། ངས་གཏམ་རྒྱུད་འདི་ཨན་ད་ལུའུ་སི་ཡའི་མི་ཞིག་ལ་བཤད་པ་ན། ཁོ་ན་རེ། གལ་
སྲིད་ཁྲམ་པ་དེས་དངུལ་ཊམ་གཉིས་གསུམ་ཙམ་བསྟན་ཚེ་ད་དུང་འགུགས་ཐུབ་པའི་རེ་བ་
ཡོད་མོད། འོན་ཀྱང་བྷོ་ཧེ་མི་ཡའི་བུ་མོ་ཞིག་ལ་གསེར་ཨོན་སི་འགའ་བྱིན་པ་ནི། མགྲོན་
ཁང་གི་བུ་མོ་ཞིག་ལ་དངུལ་སྒོར་ས་ཡ་གཅིག་གཉིས་ཙམ་སྟེར་རོ་ཞེས་ཁས་བླངས་པ་དང་
འདྲ་བར་ཡིད་ཆེས་བྱེད་ཐབས་བྲལ།
གང་ལྟར་ཡང་། གཏན་ཁེལ་བྱ་ཆོག་པ་ཞིག་ནི་རྗི་ཕུ་སིའི་བུད་མེད་རྣམས་རང་གི་
ཁྱོ་གར་དངོས་གནས་བློ་སེམས་རྩེ་གཅིག་ཡིན་ཏེ། གལ་སྲིད་ཁྱོ་གར་དགོས་མཁོ་ཡོད་ཚེ་
ཆུ་ལ་མཆོངས་པའམ་མེ་ལ་ལྕེབས་པར་ཡང་ཐེ་ཚོམ་སྤུ་ཙམ་མེད། རོ་མེ(rome)ཞེས་པ་ནི་
བྷོ་ཧེ་མི་ཡ་པ་རྣམས་ཀྱིས་རང་མི་རིགས་ལ་འབོད་སྟངས་ཤིག་ཡིན་ཏེ། ཁྱོ་ཤུག་ཅེས་པའི་
དོན་ཡིན། ཁོ་བོས་བསམ་ན་འདི་ཡིས་ཀྱང་མི་རིགས་འདིས་བཟའ་ཟླའི་འབྲེལ་བར་བརྩི་
བཀུར་བྱེད་པ་བདེན་དཔང་བྱེད་ཐུབ་པར་འདོད། མདོར་ན། རང་མི་རིགས་ཀྱི་ཁྲོད་དུ་ཕན་
ཚུན་འབྲེལ་འདྲིས་བྱེད་སྐབས་ལ་རྒྱ་སྲུང་ཞིང་རང་ཕྱོགས་ཀྱི་ཤ་ཞེན་ཤིན་ཏུ་ཆེ། འདི་ནི་
ཁོ་ཚོའི་ལེགས་ཆ་གཙོ་ཤོས་དེ་རེད། ད་དུང་ཕན་ཚུན་རོགས་རམ་བྱེད་པར་དགའ་ཞིང་
དོན་དག་གལ་ཆེན་ལ་འཕྲད་དུས་གསང་བ་དམ་དུ་སྲུང་བ་ལས་ཅིག་ཤོས་དེ་གཡོ་འཚོང་
བྱེད་མི་སྲིད། འོན་ཏེ། འདི་ལྟ་བུའི་སྙིང་སྟོབས་ནི་ཁྲིམས་མཐུན་མ་ཡིན་པའི་གསང་བའི་
ཚོགས་པ་ཐམས་ཅད་དུའང་མཐོང་ཐུབ།
ཟླ་འགའི་སྔོན་དུ། ཁོ་བོ་ཧྥོ་སྀ་ཌྷེ་སྀ་རི་རྒྱུད"དུ་གནས་བཅས་པའི་བྷོ་ཧེ་མི་ཡ་པ་སྐོར་
ཞིག་ལ་བཅར་འདྲི་བྱེད་པར་སོང་། ཤེས་གསལ་ལྟར་ན། ཚོ་པའི་ནང་གི་ལོ་ན་མཐོ་གྲས་
ཏེ་རྒན་མོ་ཞིག་གི་ཁྱིམ་དུ་བཅོས་ཐབས་མེད་པའི་ནད་ཀྱིས་མནར་བའི་བྷོ་ཧེ་མི་ཡའི་སྐྱེས་
པ་ཞིག་ཡོད་ལ། ཁོ་རང་ཁྱིམ་ཚང་དེ་དང་ཤ་ཉེའི་འབྲེལ་བ་ཅི་ཡང་མེད། སྨན་ཁང་གིས་
གཟིགས་སྐྱོང་ཡག་པོ་གནང་ནའང་ཁོ་རང་ཕྱི་ལ་ཐོན་ཏེ། འཆི་དགོས་ཀྱང་རིགས་མཐུན་
སྤུན་ཟླའི་ཁྲོད་དུ་འཆི་བར་འདོད་ཅེས་སྨྲས་པ་རེད། ཁོ་རང་ཁྱིམ་དེར་ཉལ་ནས་གཟའ་
འཁོར་བཅུ་གསུམ་ལྷག་འགོར་ནའང་རྒན་མོ་དེས་བུ་བུ་མོ་དང་མག་པ་ལས་ཀྱང་ཁོ་ལ་
ལྟ་སྐྱོང་བྱས་པ་ལེགས། མི་དེ་སོག་མ་དང་ཤ་བལ་བཏིང་བའི་མལ་ཁྲི་སྐྱིད་པོ་ཞིག་ཏུ་ཉལ་
འདུག་ལ། ཉལ་ཆས་ཀྱང་གཙང་མར་བཀྲུས་འདུག གཞན་ཁྱིམ་མི་བཅུ་གཅིག་ཡོད་པ་
ཐམས་ཅད་རིང་ཚད་དབྱིན་ཁྲེ་གསུམ་ལས་མེད་པའི་ཤིང་ལེབ་ཀྱི་སྟེང་དུ་ཉལ་གྱི་ཡོད་
དེ། འདི་ཙམ་གྱིས་ཀྱང་བྷོ་ཧེ་མི་ཡ་པ་རྣམས་མགྲོན་པོར་བཟང་ཚུལ་མཚོན་ཐུབ། རྒན་
མོ་དེ་མགྲོན་པོར་ལྷག་བསམ་དང་བྱམས་བརྩེ་དེ་འདྲ་ཆེ་ནའང་ནད་པ་དེས་ཐོས་ས་ནས
“Singo, singo, homte hi mulo.” ཟེར་ཞིང་། དེ་ནི “མགྱོགས་པོ་རེད། མགྱོགས་པོ་
རེད། ཁོ་ཡུན་རིང་པོར་གསོན་མི་ཐུབ" ཅེས་པའི་དོན་རེད། གང་ལྟར། མི་འདི་རྣམས་ཀྱི་
འཚོ་བ་དཀའ་སྡུག་ཆེ་བས་འཆི་བ་གླེང་ནའང་འཇིགས་པ་ཅི་ཡང་མེད་དོ། །
ཆོས་ལུགས་ལ་དོ་སྣང་མི་བྱེད་པ་ནི་བྷོ་ཧེ་མི་ཡ་པའི་གཤིས་ཀའི་ཁྲོད་མངོན་གསལ་
གྱི་ཆ་ཞིག་ཡིན་ལ། དེ་ནི་ཁོ་ཚོའི་བློ་བརྟན་འགྱུར་མེད་ཀྱི་རང་བཞིན་ནམ་ཆོས་ལུགས་
ལ་དོགས་སློང་གི་རྣམ་འགྱུར་བཟུང་བའི་རྐྱེན་ཞིག་གཏན་ནས་མིན། ཁོ་ཚོ་ནི་ལྷ་མེད་སྨྲ་
བ་མིན་པར་དེ་ལས་ལྡོག་སྟེ་གཞིས་ཆགས་སའི་ཆོས་ལུགས་གང་དེ་རང་ཉིད་ཀྱི་དད་མོས་
སུ་བྱེད། འོན་ཀྱང་གནས་གཞན་དུ་སྤོས་ཚེ་སླར་ཡང་ས་དེ་གའི་ཆོས་ལུགས་ལ་དད་མོས་
བྱེད་པ་ཞིག་རེད། ཤེས་རིག་དར་འཕྱིས་པའི་མི་རིགས་ཀྱིས་རྨོངས་དད་ནི་ཆོས་ལུགས་
སུ་འདོད་པ་ཡིན་མོད། ཁོ་ཚོ་ནི་རྨོངས་དད་ཀྱི་འཆིང་རྒྱར་ཚུད་མེད། དྲང་མོར་བཤད་
ན། གཞན་གྱི་ཡིད་ཆེས་ལ་བརྟེན་ནས་འཚོ་བའི་མི་རིགས་ཤིག་གི་ཁྲོད་དུ་རྨོངས་དད་
ནི་འབྱུང་སྲིད་དམ། འོན་ཀྱང་། ཁོ་བོས་རྒྱུས་ལོན་བྱས་པ་ལྟར་ན། སི་ཕེན་གྱི་བྷོ་ཧེ་མི་ཡ་
པ་རྣམས་བེམ་པོ་ལ་རེག་པར་ཤིན་ཏུ་འཛེམ་ཞིང་དངུལ་གྱི་ཆེད་དུ་བེམ་པོ་དུར་ཁྲོད་ལ་
འཁུར་མཁན་ཡང་ཧ་ཅང་ཉུང་།
ཁོ་བོས་གོང་དུ་བརྗོད་པ་ལྟར་བྷོ་ཧེ་མི་ཡའི་བུད་མེད་ཕལ་ཆེ་བ་མོ་འདེབས་པར་
བརྟེན་ནས་འཚོ་ཞིང་། དེའི་ཕྱོགས་ནས་མོ་རང་ཚོའི་འདོད་དོན་ཅི་བཞིན་དུ་འགྲུབ་ཀྱིན་
ཡོད། འོན་ཀྱང་མོ་རང་ཚོའི་ཡོང་སྒོ་མང་ཤོས་ནི་སྦྲིད་སྨན་དང་མྱོས་སྨན་འཚོང་བ་དེ་ཡིན།
དེ་རྣམས་ཀྱིས་སྦལ་བའི་རྐང་ལག་བཟུང་སྟེ་འགྱུར་སླ་བའི་མི་སེམས་འདོགས་ཐུབ་པར་མ་
ཟད། རྡོ་ཁབ་ལེན་གྱི་བྱེ་མས་ཁྱོད་ཀྱི་སྟེང་ལ་སྤྲོ་བ་མེད་མཁན་གང་དེའི་སེམས་སུ་འདོད་
པའི་མེ་ལྕེ་བསྒྲོན་ནུས་པ་དང་། ད་དུང་གལ་ལ་ཐུག་དུས་གསང་སྔགས་བཏོན་ཏེ་ལྷ་འདྲེ་
གྲོགས་སུ་འབོད་ཐུབ། ན་ནིང་། སི་ཕེན་གྱི་བུ་མོ་ཞིག་གིས་ང་ལ་གཤམ་གྱི་གཏམ་རྒྱུད་འདི་
བཤད་པ་རེད།
ཉིན་ཞིག་ལ། མོའི་སེམས་ཁམས་མ་སྐྱིད་པར་གདོང་ལ་སྐྱོ་ཉམས་མངོན་ཏེ་ཨལ་ཁ་
ལཱ(Alcala)'སྲང་ལམ་དུ་འགྲོ་སྐབས། རྐང་ཐང་བགྲོད་ལམ་ན་དཀྱིལ་ཀྲུང་དུ་སྡོད་པའི་
བྷོ་ཧེ་མི་ཡའི་བུད་མེད་ཅིག་གིས་སྐད་བརྒྱབ་སྟེ “མཛེས་སྡུག་ལྡན་པའི་སྐུ་ལྕམ་ལགས།
ཁྱེད་ཀྱི་མཛའ་བོས་ཁྱེད་ལ་རྒྱབ་འགལ་བྱས་འདུག” ཞེས་སྨྲས་པ་དང་དོན་དངོས་སུའང་
དེ་ལྟར་ཡིན། “ངས་ཁོའི་བློ་ཁ་ཕྱིར་ལ་འགུགས་དགོས་སམ།” མོས་གྲོས་གཞི་འདི་དགའ་
སྤྲོས་ངང་དང་ལེན་བྱས་པ་ནི་སྨོས་མ་དགོས་ཏེ། མི་གང་ཞིག་མཐོང་མ་ཐག་སེམས་ཀྱི་
གསང་བ་རྟོགས་ཐུབ་མཁན་ཞིག་ལ་ཡིད་རྟོན་མི་བྱེད་པ་སྲིད་དམ། མ་ཏེ་རི་ཡི་ཆེས་དར་
རྒྱས་ཆེ་བའི་སྲང་ལམ་དེར་ཆོ་ག་སྒྲུབ་པར་སྟབས་བདེ་མིན་པས་མོ་གཉིས་ཀྱིས་ཕྱི་ཉིན་ངོ་
འཕྲད་པར་དུས་ཆད་བྱས། “ཁྲེལ་མེད་ཀྱི་མི་དེ་སླར་ཡང་ཁྱོད་ཀྱི་རྐང་འོག་ཏུ་གོག་ནས་
འགྲོ་རུ་འཇུག་རྒྱུ་ནི་ཤིན་ཏུ་སླ།” ཏྟི་ཕུ་སིའི་བུད་མེད་དེ་ན་རེ། “ཁོས་ཁྱེད་ལ་ལག་ཕྱིས་
སམ་སྐེ་དཀྲིས། ཡང་ན་སྟོད་ལྷེ་སོགས་གང་རུང་ཞིག་བྱིན་མྱོང་ངམ།” དེ་ནས་མོའི་ལག་
ཏུ་དར་སྐུད་ཀྱི་མགོ་དཀྲིས་ཤིག་བཞག་པ་ན། “ད་ལྟ་ཁྱེད་ཀྱིས་དར་སྐུད་དམར་པོ་ཞིག་
གིས་མགོ་དཀྲིས་ཀྱི་གྲུ་ཟུར་ཞིག་ཏུ་དངུལ་ཊམ་ཕི་ཡ་སྀ་ཐྀ(piastre)གཅིག་ཚེམས། གྲུ་
ཟུར་གཞན་ཞིག་ཏུ་ཕི་ཡ་སྀ་འྀ་ཕྱེད་མ་ཞིག་ཚེམས། འདི་རུ་དངུལ་ཊམ་ཕེ་སེ་ཐ(peseta)
གཅིག་ཚེམས། དེ་གར་ལྕགས་ཊམ་རི་ཨལ(real)གཉིས་ཅན་ཞིག་ཚེམས། དེའི་རྗེས་སུ་
ངེས་པར་དུ་དཀྱིལ་དབུས་སུ་གསེར་ཊམ་ཞིག་བཙེམ་དགོས་ཏེ། ལྡོ་པུ་ལོང(doubloon)
གཅིག་ཡིན་ན་ནི་ཤིན་ཏུ་ལེགས་སོ། །” དེ་ལྟར་ཇི་མ་ཇི་བཞིན་དུ་བསྒྲུབས་པ་ན། “ད་ནི་
མགོ་དཀྲིས་ང་ལ་བྱིན། ནམ་གུང་གི་ཅོང་བརྡ་གྲག་མ་ཐག་ངས་འདི་ཁྱེར་ནས་དུར་ཁྲོད་
དུ་འགྲོ་དགོས། ཁྱོད་ཀྱིས་ཀྱང་ངོ་མཚར་གྱི་ཆོ་འཕྲུལ་ལ་ལྟ་འདོད་ན་ང་དང་ལྷན་དུ་ཤོག
སང་ཉིན་ཁྱོད་ཀྱིས་རང་གི་མཛའ་བོ་སླར་ཡང་མཐོང་ཐུབ་པ་ངས་ཁག་ཐེག་བྱེད” ཅེས་
སྨྲས། སི་ཕེན་གྱི་བུ་མོ་དེ་འདྲེ་ལ་འཕྲད་པར་སྐྲག་སྟེ་མོ་དང་ལྷན་དུ་འགྲོ་མ་ཕོད་པ་ན། བྷོ་
ཧེ་མི་ཡའི་བུད་མེད་དེ་དུར་ཁྲོད་དུ་གཅིག་པུར་ཆས་སོང་། གཞན་གྱིས་བསྐྱུར་ཟིན་པའི་བུ་
མོ་དེས་སླར་ཡང་རང་གི་མཛའ་གྲོགས་དང་མགོ་དཀྲིས་མཐོང་ཡོད་དམ། འདིའི་ཐད་ལ་
ཀློག་པ་པོ་སོ་སོ་ནས་ཐུགས་བསམ་བཏང་བས་ཆོག
བྷོ་ཧེ་མི་ཡ་པ་རྣམས་ནི་འཚོ་བར་དཀའ་ངལ་ཆེ་ཞིང་མི་ལ་སུན་སྣང་སྐྱེད་པ་ཞིག་ཡིན་
མོད། འོན་ཀྱང་བློ་དམན་པ་རྣམས་ཀྱི་ཁྲོད་དུ་བཀུར་བསྟི་ངེས་ཅན་ཞིག་ཐོབ་ཡོད། འདི་ནི་
ཁོ་ཚོ་རང་ངོས་ནས་ཀྱང་གཟི་བརྗིད་ཆེན་པོ་ཞིག་ཏུ་བརྩིས་ཏེ་བློ་དང་རིག་པའི་ཐད་དུ་ཁོ་
ཚོའི་མི་རིགས་དེ་ལ་འགྲན་ཟླ་བྲལ་ལོ་སྙམ་ཞིང་། ཁོ་ཚོར་སྣེ་ལེན་བྱེད་པའི་མི་རིགས་གང་
དེར་སེམས་གཏིང་ནས་མཐོང་ཆུང་བྱེད། ཧྥོ་སཾ་རྗེ་སྀ་རི་རྒྱུད་ཀྱི་བྷོ་ཧེ་མི་ཡའི་བུད་མེད་ཅིག་
གིས་ང་ལ་གཏམ་འདི་འདྲ་ཞིག་བཤད་པ་རེད། མོ་ན་རེ། རིགས་གཞན་གྱི་མི་དེ་དག་ནི་
དངོས་གནས་གླེན་ཞད་ཆེ་བ་ལ་ཨང་། ཁོ་ཚོར་མགོ་སྐོར་གཏོང་རྒྱུ་ནི་ཤིན་ཏུ་སླ། ཉིན་ཞིག་
སྲང་ལམ་དུ་གྲོང་གསེབ་བུད་མེད་ཅིག་གིས་བོས་ཏེ་ང་རང་དེ་ཚང་གི་ཁྱིམ་ལ་སོང་། ཁྱིམ་
གྱི་ཐབ་ཁུང་ལས་དུ་བ་མི་འགྲོ་བར་ཕྱིར་ལ་འཕྱུར་ཡོང་བས་མོས་ང་ལ་རྫུ་འཕྲུལ་གྱི་ནུས་
མཐུ་ཞིག་སྟོན་པར་ཞུས་པ་ན། ངས་ཐོག་མར་མོ་ལ་ཤ་ཚོན་པོ་ཞིག་དགོས་པའི་རེ་བ་བཏོན་
པ་དང་། དེ་ནས་བྷོ་ཧེ་མི་ཡའི་སྐད་ཀྱིས་ཁ་མུར་མུར་དུ་གང་ཞིག་འདོན་ཁུལ་བྱས་པ་ཡིན་
ཏེ། ཁྱོད་ནི་ཅི་འདྲའི་བླུན་པ་ལ། སྐྱེ་དུས་བླུན་ཞིང་འཆི་དུས་ཀྱང་བླུན ……………ཞེས་བཏོན་
ཏེ་སྒོ་ཁར་སླེབས་པ་ན། ཡང་དག་པའི་འཇར་མན་གྱི་སྐད་ཀྱིས “དུ་བ་ཕྱིར་ལ་འཕྱུར་དུ་
འཇུག་མི་འདོད་ན། ཆེས་ལེགས་པའི་ཐབས་ཤེས་ནི་མེ་མི་གསོ་བ་དེ་ཡིན” ཞེས་བཤད་མ་
ཐག་ཕྱིར་ལྟོས་མེད་པར་བྲོས།
བྷོ་ཧེ་མི་ཡའི་མི་རིགས་ཀྱི་ལོ་རྒྱུས་ནི་ཐོག་མཐའ་བར་གསུམ་དུ་གནད་དོན་ཞིག་ཏུ་
གྱུར་ཡོད། དྲང་མོར་བཤད་ན། ཁོ་ཚོ་ནི་དུས་རབས་བཅོ་ལྔ་པའི་དུས་མགོ་ཙམ་དུ་ཡོ་རོབ་
ཤར་ཕྱོགས་ནས་སྐོར་དང་སྐོར་བྱས་ཏེ་མངོན་ཡོང་བར་མ་ཟད། མི་འབོར་ཡང་མང་པོ་མེད་
པ་ཀུན་གྱིས་རྟོགས་ཡོད་མོད། འོན་ཀྱང་ཁོ་ཚོ་གང་ཞིག་ནས་ཡོང་བ་དང་ཅིའི་ཕྱིར་ཡོ་རོབ་
ལ་ཡོང་དགོས་པ་ནི་སུ་ཞིག་གིས་ཀྱང་ཤེས་མེད། དེ་ལས་ཀྱང་ཡ་མཚན་པ་ཞིག་ནི་ཁོ་ཚོ་
ས་ཕྱོགས་སོ་སོར་ཐར་ཐོར་དུ་གནས་ཤིང་ཕན་ཚུན་གྱི་བར་ཐག་རིང་དུ་གྱེས་འདུག ཡིན་
ནའང་མི་རིགས་འདི་དུས་ཡུན་ཐུང་ངུའི་རིང་ལ་སྐྱེ་འཕེལ་བྱུང་ཚད་ཅི་འདྲའི་མགྱོགས་
པ་ལ་ཨང་། བྷོ་ཧེ་མི་ཡ་པ་ལ་རང་གི་འབྱུང་ཁུངས་ཀྱི་སྐོར་ནས་ཀྱང་གནའ་མིའི་ངག་རྒྱུན་
ལ་སོགས་ཅི་ཡང་མེད། ཕལ་ཆེ་བས་ཨེ་ཅིབ་ནི་ཁོ་ཚོའི་གནའ་བོའི་མེས་རྒྱལ་དུ་འདོད་
མོད། འོན་ཀྱང་དེ་ནི་གནའ་ནས་དར་བའི་བཤད་སྲོལ་ཙམ་ཡིན་ལ་ཁོ་ཚོས་རིམ་གྱིས་དང་
ལེན་བྱས་པས་རྒྱུན་འབྱམས་སུ་གྱུར་པ་ཞིག་རེད།
བྷོ་ཧེ་མི་ཡའི་སྐད་ལ་ཞིབ་འཇུག་བྱས་མྱོང་བའི་ཤར་ཕྱོགས་མཁས་པ་ཕལ་མོ་ཆེས་ཁོ་
ཚོའི་འབྱུང་ཁུངས་ནི་རྒྱ་གར་ཡིན་པར་འདོད་ཡོད། དོན་དུའང་རོ་མེ་ཎི(Romany)འམ་
བྷོ་ཧེ་མི་ཡའི་སྐད་ཀྱི་མིང་གཞི་དང་བརྡ་སྤྲོད་ཀྱི་རྣམ་པ་མང་པོ་ཞིག་ནི་སཾསྐྲྀཏ་སྟེ་ལེགས་
སྦྱར་གྱི་སྐད་ལས་མཆེད་པའི་ཡུལ་སྐད་འགའ་རེའི་ནང་དུ་རྙེད་ཐུབ། བྷོ་ཧེ་མི་ཡའི་མི་
རིགས་དེ་ཡུན་རིང་པོར་ཕྱོགས་ཀུན་ཏུ་འཁྱར་བའི་གོ་རིམ་ཁྲོད་མི་རིགས་གཞན་གྱི་ཐ་
སྙད་མང་པོ་ཞིག་སྡུད་ལེན་བྱས་ཡོད་པར་ཚོད་དཔག་བྱེད་ཆོག་ཆོག་ཡིན། རོ་མེ་ཎིའི་ཡུལ་
སྐད་དག་ཏུ་ཀེ་རི་སེའི་ཐ་སྙད་ཀྱིས་ཁྱབ་འདུག་སྟེ། དཔེར་ན། རུས་པ་དང་། རྟའི་རྨིག་
ལྕགས། གཟེར་མ་སོགས་རེད། ད་ལྟ་བྷོ་ཧེ་མི་ཡའི་རིགས་རྒྱུད་རྣམས་ཐར་ཐོར་དུ་གནས་
ཤིང་བར་ཐག་རི་ཆུས་ཆོད་ཡོད་པས་རིགས་རྒྱུད་ག་ཙམ་ཡོད་ན་ཡུལ་སྐད་ཀྱང་ཧ་ལམ་དེ་
ཙམ་སྣང་། ཁོ་ཚོ་གནས་གང་ཞིག་ཏུ་བསྡད་ན་ཡུལ་དེ་གའི་སྐད་རིགས་ནི་ཕ་སྐད་ལས་
ཀྱང་ཡང་དག་པར་སྨྲ་བ་ཡིན་ལ། ཉེ་འཁོར་ན་མི་རིགས་གཞན་ཡོད་སྐབས་རང་རིགས་
ཕན་ཚུན་འབྲེལ་འདྲིས་བྱེད་བདེ་བར་དམིགས་ནས་ད་གཟོད་ཕ་སྐད་སྨྲ་བ་ཡིན། འཇར་
མན་གྱི་བྷོ་ཧེ་མི་ཡའི་མི་རིགས་དང་སི་ཕེན་གྱི་བྷོ་ཧེ་མི་ཡའི་མི་རིགས་གཉིས་ཀྱིས་ཕན་
ཚུན་འབྲེལ་འདྲིས་མ་བྱས་པར་དུས་རབས་འགའ་འདས་ཟིན་མོད། ཡིན་ནའང་ཁོ་ཚོས་
སྤྱོད་པའི་ཡུལ་སྐད་ཕན་ཚུན་གཤིབ་སྡུར་བྱས་ཚེ་ཐུན་མོང་གི་མིང་བརྡ་ཤིན་ཏུ་མང་བ་
རྟོགས་ཡོང་། འོན་ཏེ། ཡུལ་གྱར་མི་རིགས་འདིས་ས་ཕྱོགས་སོ་སོའི་སྐད་རིགས་མི་སྤྱོད་
ཐབས་མེད་དུ་གྱུར་ཡོད་པས་ཅུང་ཟད་འཕེལ་རྒྱས་བྱུང་བའི་ས་གནས་གང་དེའི་སྐད་
རིགས་དང་འཕྲད་སྐབས་ཁོ་ཚོའི་ཐོག་མའི་ཕ་སྐད་ལ་ཚད་མི་འདྲ་བའི་སྒོ་ནས་འགྱུར་བ་
བྱུང་འདུག་སྟེ། གཅིག་ལ་འཇར་མན་གྱི་སྐད་དང་ཅིག་ཤོས་ལ་སི་ཕེན་གྱི་སྐད་ཀྱིས་ཤུགས་
རྐྱེན་ཐེབས་ཏེ་བྷོ་ཧེ་མི་ཡའི་སྐད་ཀྱི་རྩ་བའི་ཐ་སྙད་ལ་འགྱུར་བ་ཆེན་པོ་བཟོས་འདུག
བས་ནགས་ཚལ་ནག་པོའི་ཁུལ )གྱི་བྷོ་ཧེ་མི་ཡ་པ་ཞིག་དང་ཨན་ད་ལུའུ་སི་ཡའི་རིགས་
མཐུན་སྤུན་ཟླ་ཞིག་ངོ་འཕྲད་པ་ཡིན་ཚེ། སྐད་ཀྱི་འབྱུང་ཁུངས་གཅིག་ཏུ་ངེས་ནའང་
ཕན་ཚུན་ལ་འབྲེལ་འདྲིས་བྱེད་པ་ཤིན་ཏུ་དཀའ། ངས་བསམ་ན་རྒྱུན་སྤྱོད་ཐ་སྙད་དག་
ནི་ཡུལ་སྐད་སོ་སོའི་ཁྲོད་དུའང་གཅིག་པ་ཡིན་ཏེ། གོ་ཐོས་སུ་གྱུར་པའི་ཐ་སྙད་དེ་དག་
ལས “pani” ཞེས་པ་ཐམས་ཅད་ཆུ་ལ་གོ་བ་དང་། “manro” ཞེས་པ་ཐམས་ཅད་གོ་རེ་
ལ་ཟེར། “mâs” ཞེས་པ་ཐམས་ཅད་ཤ་ཡི་སྐད་དོད་དང་། “lon” ཞེས་པ་ཚྭ་ཁུའི་དོན་
ལ་འཇུག
གྲངས་ཀའི་བརྩི་སྟངས་ནི་ཕལ་ཆེར་ས་ཆ་གང་དུའང་གཅིག་པ་རེད། ཁོ་བོས་བསམ་
ན་འཇར་མན་གྱི་བྷོ་ཧེ་མི་ཡའི་ཡུལ་སྐད་དེ་སི་ཕེན་གྱི་བྷོ་ཧེ་མི་ཡའི་ཡུལ་སྐད་དང་བསྡུར་
ན་ཧ་ཅང་ལྷད་མེད་པ་ཞིག་ཡིན་ཏེ། དེར་སྲོལ་རྒྱུན་བརྡ་སྤྲོད་ཀྱི་རྣམ་པ་མང་པོ་ད་དུང་
སོར་བཞག་བྱས་ཡོད། སི་ཕེན་གྱི་བྷོ་ཧེ་མི་ཡ་པ་རྣམས་ཀྱིས་ཁ་སྀ་ཐི་ལི་ཡའི་སྐདཀྱི་བརྡ་
སྤྲོད་མང་པོ་ཞིག་བེད་སྤྱོད་གནང་གིན་ཡོད། འོན་ཀྱང་མིང་བརྡ་འགའ་ཞིག་གིས་བྷོ་ཧེ་
མི་ཡའི་སྐད་ནི་དང་ཐོག་གཅིག་གྱུར་ཡིན་པ་བདེན་དཔང་བྱས་འདུག་སྟེ། འཇར་མན་གྱི་
ཡུལ་སྐད་ལས་བྱ་ཚིག་འདས་པ་ནི་སྐུལ་ཚིག་གི་རྗེས་སུ “ium” བསྣན་པ་ཡིན་ལ། སྐུལ་
ཚིག་ནི་ནམ་ཡང་བྱ་ཚིག་གི་མིང་གཞིར་གྱུར་ཡོད། སི་ཕེན་གྱི་བྷོ་ཧེ་མི་ཡའི་ཡུལ་སྐད་དུ་
བྱ་ཚིག་ཐམས་ཅད་ཁ་སྀ་ཐི་ལི་ཡའི་སྐད་ཀྱི་བྱ་ཚིག་གི་གཟུགས་འགྱུར་སྟངས་དང་པོ་ལྟར་
འགྱུར་བ་ཡིན་ཏེ། བྱ་ཚིག “jamar” (ཟ)ནི་འགྱུར་ལུགས་བཞིན་དུ “jam” (ཟོས)
ལ་འགྱུར་བ་དང་། བྱ་ཚིག “lillar” (འཁྱེར)ནི་འགྱུར་ལུགས་བཞིན་དུ “lélil”
(ཁྱེར)ལ་འགྱུར་བ་རེད། འོན་ཀྱང་རྒན་རབས་པ་དག་ནི་འདི་ལྟར་མ་ཡིན་ཏེ། ཁོང་ཅག་
གིས “liollon” དང “jayon” ཞེས་ཀློག་པ་རེད། འདི་ལྟ་བུའི་སྲོལ་རྒྱུན་སོར་བཞག་
བྱས་ཡོད་པ་ཁོ་བོས་འདི་ལས་གཞན་མ་མཐོང་ངོ་། །
ངས་འདི་ལྟར་རོ་མེ་ཎིའི་སྐོར་གྱི་ཡོན་ཏན་ཕྲན་བུ་ཙམ་ངོམ་པའི་ཞོར་དུ། ད་དུང་ཧྥ་
རན་སིའི་ཁ་སྐད་ཁྲོད་དུའང་དཔེར་བརྗོད་རེ་འགའ་འདྲེན་དགོས་ཏེ། འདི་དག་ནི་རང་
རེའི་ཇག་པ་རྣམས་ཀྱིས་བྷོ་ཧེ་མི་ཡ་པའི་ས་ནས་གཡར་ཡོང་བ་རེད། 《ཕ་རི་སིའི་གསང་
བ》1ཡིས་མཐོ་རིམ་སྤྱི་ཚོགས་ལ “chourin” ཟེར་བ་ནི་གྲི་ཡི་སྐད་དོད་ཡིན་པར་བརྗོད་
ཟིན་ལ། འདི་ནི་ཏག་ཏག་རོ་མེ་ཎི་རྣལ་མ་ཞིག་རེད། ཡུལ་སྐད་གང་དུའང“tchouri”ཞེས་
པའི་ཐ་སྙད་འདི་ཡོད། ཝི་དྷོག(Vidoq)གིས་རྟ་ལ “gres” ཞེས་འབོད་པ་དེ་ཡང་བྷོ་
ཧེ་མི་ཡའི་ཐ་སྙད་ཅིག་ཡིན་ཏེ། “gras” དང “gre” “graste” “gris” སོགས་
ཡོད། ད་དུང “རོ་མེ་ཎི་ཁྲེའོ” (romanichel)ཞེས་པ་ནི་ཕ་རི་སིའི་ཡུལ་སྐད་དུ་བྷོ་ཧེ་མི་
ཡ་པའི་དོན་ཡིན་ལ། བྷོ་ཧེ་མི་ཡའི་ཕོ་གསར་གྱི་སྐད་དོད romman tchave” ལས་
འགྱུར་བ་ཡིན། འོན་ཀྱང་ང་ལ་སྤོབས་སེམས་སྐྱེད་བྱེད་ནི “frimousse” ཞེས་པའི་
ཐ་སྙད་འདི་གསར་རྙེད་བྱུང་བ་ཡིན་ཏེ། ངོའམ་གདོང་ཞེས་པའི་ཐ་སྙད་འདིའི་འབྱུང་
ཁུངས་ཡིན་འདུག འདི་ནི་ང་ཚོའི་དུས་སྐབས་དེ་དང་ད་ལྟའི་སློབ་ཆུང་སློབ་མ་ཡོངས་
ཀྱི་རྒྱུན་སྤྱོད་ཐ་སྙད་ཅིག་རེད། ཐོག་མར་ཀློག་མཁན་ལྷན་རྒྱས་ཀྱིས་དོ་སྣང་བྱ་དགོས་པ་
ནི། ཝུ་དན‘lགྱིས་སྤྱི་ལོ1640ལོར་རྩོམ་སྒྲིག་བྱས་པའི་ཚིག་མཛོད་ཀློག་སྤྲོ་བ་དེའི་ནང་
དུ “firlimousse” ཞེས་པའི་ཐ་སྙད་དེ་བཅུག་ཡོད། ཡིན་ནའང་བྷོ་ཧེ་མི་ཡའི་སྐད་
དུ “ཧྥིར་ལ” (firla)དང “ཧྥི་ལ” (fila)ནི་གདོང་གི་སྐད་དོད་ཡིན་ལ། “མུ་ཨི” (mui)
ལ་ཡང་དེ་དོན་གྱི་འགྲེལ་སྟངས་ཡོད་པས་ལ་ཏིང་སྐད་ཀྱི“ཨོ་སི/” (os)དང་གཅིག་པ་རེད།
མིང་འདུས་མ “ཧྥིར་ལ་མུ་ཨེ” (firlamui)ཞེས་པ་བཀླགས་མ་ཐག་བྷོ་ཧེ་མི་ཡ་པ་རྣལ་མ་
ཞིག་ཡིན་ཚེ་དེའི་དོན་ཅི་ཡིན་ལམ་སང་རྟོགས་ངེས་ལ། དེ་ནི་བྷོ་ཧེ་མི་ཡའི་སྐད་ཀྱི་ཁྱད་
ཆོས་དང་ཡོངས་སུ་མཐུན་པར་ཁོ་བོས་འདོད་དོ། །
《ཁཱར་མེན》གྱི་ཀློག་མཁན་རྣམས་ལ་ཁོ་བོས་བྷོ་ཧེ་མི་ཡའི་སྐད་ཀྱི་སྐོར་ནས་ཞིབ་
འཇུག་བྱས་ཚུལ་གྱི་བག་ཆགས་བཟང་པོ་ཞིག་འཇོག་ཆེད་སྐད་ཆ་ལབ་རྒྱུ་མང་དྲགས་
སོང་། ད་ནི་འོས་ཤིང་འཚམ་པའི་གཏམ་དཔེ་ཅིག་གིས་མཇུག་རྫོགས་པར་བྱ་སྟེ། “ཞལ་ཁ་
མ་ཕྱེ་ན། སྦྲང་མ་འཛུལ་མི་ཐུབ” ཅེས་པ་དེ་བཞིན་ནོ། །
